1.1.1	atha vidhyavyapadeśe sarvakratvadhikāraḥ
1.1.2	mantravidhiś cādigrahaṇena
1.1.3	uttarādiḥ pūrvāntalakṣaṇam
1.1.4	ekaśrutividhānān mantrān karmāṇi codgātaiva kuryād anādeśe
1.1.5	yāvadyajur anādiṣṭāntān mantrān
1.1.6	ṛcaś cādigrahaṇena
1.1.7	ṛtvig ārṣeyo 'nūcānaḥ sādhucaraṇo vāgmy anyūnāṅgo 'natiriktāṅgo dvayasataścānatikṛṣṇo 'natiśvetaḥ
1.1.8	yājyaś ca prathamais tribhir guṇair vyākhyātaḥ
1.1.9	somapravākam akariṣyan namaḥ somāya rājña ity uktvā pratyācakṣīta
1.1.10	mahan me voca iti kariṣyan pratimantrayeta
1.1.11	tan na jahyād aprokte 'pi kariṣyāmīti viditvā
1.1.12	āvathaḥ sasomapravākāya lavaṇam annaṃ dadhnāhārayet
1.1.13	prahiṇuyāt prastotṛsubrahmaṇyau purastāt karmabhyaḥ
1.1.14	prāgudakpravaṇaṃ devayajanaṃ lomaśam avṛkṣaṃ samaṃ
1.1.15	purastāc cāsyāpaḥ syuḥ
1.1.16	tadabhāve mahāvṛkṣa udapāno mahāpatho vā
1.1.17	na cāsya sthalataram adūre syāt
1.1.18	devayajanamātraṃ ca purastāt
1.1.19	viparyasyābhicaraṇīyeṣu sthalād anyad devayajanamātrāc ca
1.1.20	svayaṃ vrajet kraya upavasathye vā
1.1.21	udaṅṅeva tu gṛhebhyaḥ prathamaṃ devo devam etv iti
1.1.22	dūraṃ vrajitvā vihāya dauṣkṛtyam iti
1.1.23	vadvā nāmāsīti panthānam āpadya
1.1.24	uttaraṃ vedyantam ākramya dakṣiṇam īkṣamāṇaḥ pitaro bhūr iti
1.1.25	yajurantaraye 'nvāhāraṃ dhānañjapyaḥ
1.1.26	upekṣaṇaṃ śāṇḍilyaḥ
1.2.1	pṛthak sāvitrīpādair madhuparkasya pibet
1.2.2	tatraitad āharanti viṣṭaraṃ pādaprakṣālanam arghyam ācamanīyaṃ madhuparkam iti
1.2.3	tasya pibet
1.2.4	idadannamayaṃ rasa imā gāvaḥ sahaśriyeti tu purastād ekaikasya
1.2.5	vāg bahu bahu me bhūyād iti prathamasyopariṣṭāt prāṇo vai vāco bhūyān bahur me bhūyo bhūyād iti dvitīyasya mano vāva sarvaṃ sarvaṃ me bhūyād iti tṛtīyasya
1.2.6	sarve svāhākārāntāḥ
1.2.7	raso 'si vānaspatyo rasaṃ mayi dhehīti madhumanthasya pibed iti gautamo vānaspatya iti pravacanaṃ
1.2.8	tathā dadhimanthodamanthayoḥ payasyopayasya iti tu rasādeśaḥ
1.2.9	ete naiva pravacane kālindaḥ sārasvata iti vā
1.2.10	śeṣaṃ brāhmaṇāya dadyāt
1.2.11	tadabhāve 'dbhiḥ saṃprekṣyābrāhmaṇāya
1.2.12	kuruteti gavi proktāyāṃ brūyāt
1.2.13	utsṛjata gāṃ tṛṇāni gauratviti vā
1.2.14	sarveṣāṃ yajñopavītodakācamane nitye karmopayatām
1.2.15	avyavāyo 'vyāvṛttiś ca yajñāṅgaiḥ
1.2.16	prāṅmukhakaraṇaṃ cānādeśe
1.2.17	krīte rājani subrahmaṇya uttareṇa somavahanaṃ gatvāntareṇeṣe śamīśākhāṃ palāśaśākhāṃ vā sapalāśāṃ pāṇau kṛtvāvatiṣṭheta
1.2.18	adhvaryusaṃpraiṣaṃ sarvatrākāṅkṣet subrahmaṇyāyām
1.2.19	raśmī dhārayañśākhayā preṣyodgāvau dakṣiṇaṃ pūrvam
1.2.20	subrahmaṇyom iti trir āhvayet prāci vartamāne
1.2.21	ṣaṭkṛtvaḥ pratīci
1.2.22	pūrveṇa patnīśālāṃ vimukte chadiṣi śākhām avaguhya tām evaiṣām anūtkramya yathārthaṃ syāt
1.2.23	dakṣiṇam anaḍvāhaṃ subrahmaṇyāya dadyāt
1.2.24	ubhāv iti śāṭyāyanakaṃ vijñāyate karmasaṃyogāt
1.3.1	ātithyāyāṃ saṃsthitāyāṃ dakṣiṇasya dvārabādoḥ parastāt tiṣṭhann antarvedideśe 'nvārabdhe yajamāne patnyāṃ ca subrahmaṇyom iti trir uktvā nigadaṃ brūyād indrāgaccha hariva āgaccha medhātither meṣavṛṣaṇaśvasya mene gaurāvaskandinn ahalyāyai jāra kauśika brāhmaṇa gautama bruvāṇaitāvad ahe sutyām iti yāvad ahe syāt
1.3.2	adyeti samānāhani
1.3.3	devā brāhmaṇa āgacchatāgacchatāgacchateti gautamaḥ
1.3.4	āgaccheti pūrvaṃ devāhvānād dhānañjapyaḥ
1.3.5	āgaccha maghavann ity eke
1.3.6	pūrvayoḥ praṇavayor viramet
1.3.7	mene bruvāṇayoḥ
1.3.8	ṣaṇṇe jāre cāgneyyām
1.3.9	pṛthag yajate śabdeṣu ca
1.3.10	evaṃ triḥ
1.3.11	āhūya
1.3.12	patnīyajamānāv upahavam icchamānau subrahmaṇyopahvayasveti
1.3.13	upahūta ity upahavaḥ
1.3.14	upahūya yathārthaṃ syāt
1.3.15	evaṃ sarveṣapasandateṣu
1.3.16	yāś cordhvam upasadbhya utkare tu tatra tiṣṭhan
1.3.17	prāk sutyādeśān nāmagrāhaḥ
1.3.18	agnīṣomīyavapāyāṃ hutāyām parihṛtāsu vasatīvarīṣu prātaranuvākopakramavelāyām asau yajata iti pratyekaṃ gṛhṇīyād yajamānanāmadheyāny amuṣya putraḥ pautro napteti pūrveṣām
1.3.19	athāvareṣāṃ yathājyeṣṭhaṃ strīpuṃsāṃ ye jīveyuḥ
1.3.20	janiṣyamāṇānām ity uktvā sutyādeśaprabhṛti samāpayet
1.3.21	yāgnīṣomīyavapāyāṃ luptā sā sādyaḥkteṣu
1.4.1	agniṣṭutsvāgneyo nigadaḥ
1.4.2	tatra gautamīyam agna āgaccha rohitāyāṃ bṛhadbhāno dhūmaketo jātavedo vicarṣaṇa āṅgirasa brāhmaṇāṅgirasa bruvāṇeti prāk sutyādeśāt
1.4.3	devānāṃ sthāne 'gnayaḥ
1.4.4	atha dhānañjapyo 'gna āgaccha rohitava āgaccha bharadvājasyājasahasaḥ sūno vārāvaskandinn uṣaso jāretyāṅgirasaprabhṛti samānam
1.4.5	indraṃ śakreti brūyād viśva iti devān anirukteṣu
1.4.6	aniruktaprātaḥsavanayoś ca
1.4.7	abhiṣecanīyadaśapeyāvantareṇa sadā nāmagrāhaḥ
1.4.8	ahargaṇeṣv aharādyantayor āhvayet
1.4.9	uttarārthā harantikī
1.4.10	agnīṣomīyaprabhṛtyahīneṣu sarvāḥ sanāmagrāhāḥ
1.4.11	dīkṣānupūrveṇa dīkṣitānāṃ satreṣu nāmagrāhaḥ
1.4.12	ūrdhvam atirātrād agrahaṇam
1.4.13	tasyānte śvaḥsutyā gautamasya
1.4.14	nārmedhānta eke
1.4.15	adya sutyā śāṇḍilyasya
1.4.16	anāhvānaṃ dhānañjapyas tisṛṣu cottamāsu nāmagrāhaḥ
1.4.17	uttamayor iti gautamaḥ
1.4.18	tathā saty agnīṣomīyavapāyām agrahaṇaṃ dhānañjapyo 'nāhvānaṃ vā
1.4.19	sarvatra satreṣv agrahaṇaṃ śāṇḍilyaḥ
1.4.20	ūrdhvam atirātrād āgneyy ekā dvitīye pañcadaśarātre
1.4.21	dve vā
1.4.22	sarvāḥ prāk trikadrukebhyas tṛtīye
1.4.23	kauṇḍapāyinatāpaścitayor dvādaśāhe sutyeti viditvā parimāṇāhvānaṃ dhānañjapyaḥ
1.4.24	sutyām āgacchetītarāḥ
1.4.25	ūrdhvaṃ cātirātrāt prathamasya sārasvatasya prāk śvaḥ sutyāyāḥ
1.4.26	kauṇḍapāyinasārasvatayor iṣṭyayaneṣu sutyāvacchāṇḍilcaḥ
1.4.27	tathāgnihotramāse tathāgnihotramāse
1.5.1	sarvatrānādeśe parisāmāni prastotā gāyet svādhyāyavat svāsu
1.5.2	tṛcāpattīni tṛceṣu trir itarāṇi
1.5.3	antareṇa cātvālotkarau saṃcaraḥ sarvatrānādeśe
1.5.4	tad āpnānaṃ tīrtham
1.5.5	agnau cīyamāne paścimena pucchaṃ gatvā dakṣiṇe 'pikakṣe tiṣṭhed yatra vopadadhyuḥ
1.5.6	paścimena pakṣāv apikakṣau
1.5.7	pūrveṇopablayau
1.5.8	puṣkarapalāśa upadhīyamāne hiraṇmaye puruṣe svayamātṛṇṇāsu ca śarkarāsu vyāhṛtisāmāni gāyed yajamānaṃ satyaṃ puruṣo bhūr bhuvaḥ svar ity etāsu pṛthak
1.5.9	teṣāṃ sthāne svayaṃ cinvāna ṛtanidhanam ājyadohaṃ puruṣavratam ekānugānaṃ rathantaraṃ vāmadevyaṃ bṛhad iti
1.5.10	rathantaraprabhṛtīni vikalpante lokasāmabhir āvṛttaiḥ
1.5.11	saṃcitam agniṃ dakṣiṇena gatvāgna āyūṁṣīti pratyaṅmukhas tiṣṭhaṃśchirasi gāyatraṃ gāyen niruktam
1.5.12	pratyāvrajya rathantaraṃ dakṣiṇe pakṣa udaṅmukhaḥ paścād vā prāṅmukhaḥ
1.5.13	paścimena pucchaṃ gatvā bṛhaduttare pakṣe dakṣiṇāmukhaḥ paścād vā prāṅmukhaḥ
1.5.14	pratyāvrajya yajñāyajñīyaṃ pucche saṃvatsaraś ced daikṣaḥ sautyo vā
1.5.15	ṛtuṣṭhā yajñāyajñīyam anyatra
1.5.16	vāmadevyaṃ dakṣiṇe 'pi kakṣe tiṣṭhan gāyet prajāpatihṛdayam uttare
1.5.17	etāni gautama uttareṇāgniṃ gatvā
1.5.18	etāny eva pradakṣiṇaṃ pratyantāddhānañjapyo yajñāyajñīyaṃ pucche prajāpatihṛdayasthāne ca vāmadevyam
1.5.19	dakṣiṇenāgniṃ gatvā gautamīye vyatyayaṃ ye pakṣayoḥ śāṇḍilyaḥ
1.5.20	śirasi ca gītvottare pakṣe
1.5.21	yathāgītam itarāṇi
1.5.22	uttare copablaye svaṃ hṛdayam ālabhya prajāpatihṛdayam adhvaryupathe śyaitam
1.6.1	pravargyavaty uttareṇa samrāḍāsandīṃ gatvā paścāt tiṣṭhann adhvaryupreṣitas tyagnāyir iti gāyat padāya padāya stobhet
1.6.2	nidhanāyaiva staubhīṃ vācaṃ visṛjet
1.6.3	upagrahaprabhṛtīni svarayanta upeyur ye gharma upayuktāḥ syuḥ
1.6.4	patnī ca
1.6.5	evaṃ madhye
1.6.6	prāpya cāhavanīyāyatanam
1.6.7	pariṣicyamāne 'pa upaspṛśya vārṣāharam
1.6.8	iṣṭāhotrīyaṃ pariṣikte
1.6.9	tasya sarve nidhanam upeyuḥ
1.6.10	dvīpaṃ ced gharmapātrāṇi hareyur nākāṅkṣeta pariṣecanam
1.6.11	śyaitaṃ pratyāvrajaṃs tṛce vaikasyāṃ vā
1.6.12	yajamāno nidhanam anūpeyāt
1.6.13	pūrvayā dvārā prapadyottareṇāgniṃ gatvā paścād gārhapatyasya tiṣṭhan mahāvīrāyatanaṃ prekṣamāṇo vāmadevyaṃ gāyed iti dhānañjapyaḥ
1.6.14	śyaitāntānīti śāṇḍilyaḥ
1.6.15	gaṇaḥ sāmāny uttarāṇi
1.6.16	ābhirūpyāt kartavyānīty eke
1.6.17	na vā kuryāt
1.6.18	sve vā yajñe kuryād ity eke
1.6.19	dīkṣaṇīyāyāṃ tārkṣyasāmanī gāyet tyam ū ṣv ity ete
1.6.20	prāyaṇīyāyāṃ pravadbhārgavam
1.6.21	udayanīyāyām udvat
1.6.22	ātithyāyāṃ gāyatrīsāmauśanam
1.6.23	añjanti gharmaṃ tatra śārṅgam
1.6.24	rajatajātarūpe upadadhati tacchukracandre
1.6.25	abhīndhatte tad gharmasya tanvau
1.6.26	rucitaṃ prāhus tad gharmasya vā rocanam indrasya vā
1.6.27	dhenū upasṛjanti taddhenu
1.6.28	tasya devatāyai sopāyaṃ stobham āharen na pādāyeti gautamaḥ
1.6.29	uttamaṃ pādaṃ punar abhyasyed yathā pañca nidhane vāmadevye
1.6.30	paya āharanti tat payaḥ
1.6.31	āsiñcanti tat sindhu sāmā tvā viśantv iti
1.6.32	śaphābhyāṃ parigṛhṇanti tad vasiṣṭhasya śaphau
1.6.33	hriyamāṇe vratapakṣau
1.6.34	hute 'śvinor vrate ahorātrayor vā
1.6.35	rauhiṇābhyāṃ puroḍāśābhyāṃ caranti tad rājana rauhiṇake
1.6.36	parigharmaṃ samrāḍāsandyāṃ samāropayanti tad ārūḍhavad āṅgirasam ita eta iti svarṇidhanaṃ
1.6.37	ṛṅmayo yajurmayaḥ sāmamayo gharmo bhavatīti hy āha
1.6.38	agniṃ praṇayanti tatrāgner vratam
1.6.39	agnīṣomau tatrobhayor vrate
1.6.40	sutyāyāṃ yajñasārathy ahar ahaḥ
1.6.41	satre satrasyarddhi
1.6.42	ukṣā ced anūbandhya aukṣaṇo randhre
1.6.43	ṛṣabha ārṣabham
1.6.44	unnate traikakubham
1.6.45	vaśāyāṃ vāśam
1.6.46	aja ājigam
1.6.47	meṣa aurṇāyavam
1.6.48	payasyāyāṃ svaraṃ payonidhanam
1.6.49	udavasānīyāyām udvaṃśīyam
1.6.50	upakramya samāpayed ā krator apavargāt
1.7.1	audumbarīm ucchrayiṣyan pūrveṇa devayajanaṃ gacched dakṣiṇataś ced asyāvasathaḥ syāt
1.7.2	uttareṇa yady anyataḥ
1.7.3	pūrvau sadasodvāryau śvabhrāv antareṇa prapadyāgreṇaudumbarīṃ gatvodaṅmukhas tiṣṭhann adhvaryuṇā sahocchrayet dyutānas tveti
1.7.4	āyor iti śvabhreva dadhyāt
1.7.5	avadhāya japen namaḥ samudrāya namaḥ samudrasya cakṣase | mā mā yūnarvāhāsīd ūrg asy ūrjodā ūrjaṃ me dehy ūrjaṃ me dehy annaṃ me dehy annaṃ me dhehīti
1.7.6	tān na visṛjed āvacchādanāt
1.7.7	adhvaryuṇābhihutāyāṃ juhuyāt tasyaivāvṛtāntareṇa viśākhe ghṛtena dyāvāpṛthivī āprīṇāthāṃ svāheti pūrvam
1.7.8	prajāpataye svāhety uttarām
1.7.9	anyatarāṃ vā svāhākāradvitīyāṃ yathā bhūmim ājyaṃ prāśyatīti
1.7.10	adhastādviśākhasya parigṛhya japed divi devāṃ dṛṃha mayi prajām iti
1.7.11	antarīkṣe vayāṃsi dṛṃha mayi paśūn iti madhye
1.7.12	pṛthivyā madhyoṣadhīr dṛṃha mayi sajātān iti mūle
1.7.13	ūrdhvaṃ homād yājamānaṃ dhānañjapyaḥ
1.7.14	svayam iti gautamaśāṇḍilyau
1.7.15	avacchādyamānāyāṃ divyaṃ chadmasi saṃtatināma viśvajanasya chāyā namas te 'stu mā mā hiṃsīr iti
1.7.16	dakṣiṇena śvabhrān gatvā parau dvāryāv antareṇa prapadyaitat kuryād iti śāṇḍilyaḥ
1.7.17	uttareṇeti dhānañjapyaḥ
1.7.18	gautamīyam itarat
1.7.19	yathetaṃ niṣkrāmet
1.8.1	yūpam ucchrīyamāṇam anumantrayeran nṛmaṇa ūrdhvabharasaṃ tveti
1.8.2	etānyevohasthānāni yāvantaḥ syuḥ
1.8.3	yatra tiṣṭhanta ucchrīyamāṇaṃ paśyeyur iti śāṇḍilyaḥ
1.8.4	antarvedy eveti dhānañjapyo na bahirvedi yajur avakalpata iti
1.8.5	viśvarūpāṇāṃ gānaṃ yajamānenoktaḥ pratyācakṣīta
1.8.6	gāyeti ced eva brūyān na mām anāmantrya prātaranuvākam upākuryā ity adhvaryuṃ brūyāt
1.8.7	hotāraṃ prātaranuvākāyopaviṣṭaṃ pūrveṇa gatvā yajamānaś ca pūrvayā dvārā prapadyāntareṇa havirdhāne pūrveṇa cakre udaṅmukha upaviśet tūṣṇīm
1.8.8	purastād yajamānaḥ pratyaṅmukhaḥ
1.8.9	yuñje vācaṃ śatapadoṃ gāyet sahasravartani gāyatraṃ traiṣṭubhaṃ jagad viśvā rūpāṇi saṃbhṛtā devā okāṃsi cakrira ity etasyāṃ paṅktau trir gāyatraṃ gāyed iti dhānañjapyaḥ svādhyāyasvareṇa manasaiva yajamāna upasvaret
1.8.10	triṣu triṣu padeṣu gāyed iti gautamaḥ pūrvaṃ pūrvam atisṛjan
1.8.11	pragāthakāraṃ vā
1.8.12	gītvā yathārthaṃ syāt
1.8.13	viśvarūpāś ced gāyet jyotīṃṣy api gāyet
1.8.14	parihite prātaranuvāke yo naptrīyaṃ nāma sūktaṃ purā tasmāddhotāram āramayitvāgrayaṇasya vānuhiṃkāraṃ pavitraṃ dhārayan nāstāvaṃ vā prāpya stomayogād agnir jyotir jyotir agnir indro jyotir jyotir indraḥ sūryo jyotir jyotiḥ sūrya ity eteṣu padeṣu tris trir ekaikam abhyāsaṃ manasā gāyatraṃ gāyet
1.8.15	tāni nānyatra viśvarūpābhyaḥ
1.8.16	na cānyatra viśvarūpāj jyotiṣṭomāj jyotiṣṭomāt
1.9.1	yugapat karmasu sarveṣūdgātur dakṣiṇam anu bāhuṃ prastotā savyaṃ pratihartā
1.9.2	hotā prātaranuvākam anūcyābhūd uṣā iti yadā brūyād atha vedim ākrāmeyur mṛdā śithireti
1.9.3	bahirvedy etaj japitvā mā mā hiṃsīr ity etāvataveti dhānañjapyaḥ
1.9.4	savanamukheṣu ca
1.9.5	yajuṣāhar ahar iti gautamaḥ
1.9.6	sakṛt kratāv iti śāṇḍilyaḥ
1.9.7	yāvad vākrāmeyur ity eke
1.9.8	havirdhānaṃ praveśyamānā vasatīvarīr anupraviśeyuḥ
1.9.9	tasya rarāṭyām ālabhya viṣṇoḥ śira iti
1.9.10	iṣa ūrja iti praviśantaḥ
1.9.11	antareṇeṣe bāhūn avahṛtya pārṣṇīr anudyacchanto yunajmīti rājānam abhimṛśeyur yaḥ prātaḥsavanāya
1.9.12	avibhaktaś cet sarvam
1.9.13	na cet prāpnuyur deśenaiva
1.9.14	prastotā prathamo 'tisarpet
1.9.15	tata udgātā
1.9.16	tataḥ pratihartā
1.9.17	dakṣiṇasya havirdhānasya paścāt savyāvṛta upaviśeyur ṛtasya sadana iti
1.9.18	purastāc copariṣṭāc carcaḥ sarvatra japeyur yāsu kariṣyantaḥ syuḥ
1.9.19	atra tu bahiṣpavamānasya
1.9.20	abhiṣute rājany ṛtapātram asīti droṇakalaśam ālabhya vānaspatya iti proheyuḥ
1.9.21	dakṣiṇe pāṇāv udgātā daśāpavitraṃ kurvīta
1.9.22	akṣaṃ ced upahanyuḥ punaḥ proheyuḥ
1.9.23	antareṇākṣaviṣkambhau daśāpavitraṃ prāsyed anupaghnan
1.9.24	saṃhitau ced ubhāv upari
1.9.25	sarvaṃ rathopastham upary upari
1.9.26	uttareṇa rathajaṅghāṃ rathaś cet
1.10.1	pratyāvrajya grāvno yuñjyāt pradakṣiṇam aṣṭamadeśeṣu sthavīyāṃsy abhyantarāṇi kṛtvā
1.10.2	tāni mukhāni
1.10.3	dakṣiṇā pūrvārdhyaṃ prathamam
1.10.4	tān abhimṛśya japeyur maruta iti
1.10.5	ṛtasadana etaj japitvā yuktā stha vahatety etāvataiveti dhānañjapyaḥ
1.10.6	paścād dakṣiṇato vā droṇakalaśam adhyūheyur idam aham imam iti yajamānaśabdaṃ sarvatra yathārthaṃ kuryuḥ
1.10.7	anujapeyur anyena kṛte mantrau brāhmaṇavihitād anyatra
1.10.8	eṣa kalpaḥ kāmyānāṃ dveṣyakalpād anyatra
1.10.9	viparyasya tu tasmiṃs tūṣṇīṃś ca yojanādhyūhane
1.10.10	idam aham amum iti dakṣiṇāparam aṣṭamadeśaṃ nirūhet
1.10.11	dveṣyapriyakalpayor mantrau rājany ūhet
1.10.12	tasya ca viśam ādiśet tāṃś caivānnādyena
1.10.13	upāṃśusavano nāma grāvā pañcamas tam upariṣṭād droṇakalaśasya kuryāt rāṣṭrajighāṃsuḥ pratīveśāṃ balavatīṃ viśam ādiśan
1.10.14	eteṣām ekaṃ kṛtvā pathyaṃ kuryād iti gautamaḥ
1.10.15	tam eveti dhānañjapyaḥ
1.10.16	pṛṣṭhānām ante pūrvayā dvārā niṣkramya kāmyaṃ śāṇḍilyaḥ
1.10.17	pavitreṇa droṇakalaśaṃ saṃmṛjyād vasavas tveti budhnaṃ rudrās tveti madhyam ādityās tveti bilam
1.10.18	eteṣām ekaikena tris trir anusavanaṃ saṃmṛjyād iti dhānañjapyaḥ
1.10.19	sarvaiḥ sarveṣv iti śāṇḍilyaḥ
1.10.20	avadhūya pavitram udagdaśam avāṅnābhi vitanuyuḥ pavitraṃ ta iti
1.10.21	saṃtatāyāṃ dhārāyām udgātā japet pra śukrety amuṣya rājyāyeti priyaṃ rājānam ādiśet
1.10.22	rājño rājyāyeti vā yajamānasya rājño rājyāyeti vā
1.10.23	somasya rājño rājyāyeti vā
1.10.24	somasyety eva brūyāt somarājāno hi brāhmaṇāḥ
1.10.25	āgrayaṇaṃ gṛhṇann adhvaryur hiṃkaroti tadā pravṛṇīrann agniḥ prastotāhaṃ mānuṣo bṛhaspatir udgātāhaṃ mānuṣo vāyuḥ pratihartāhaṃ mānuṣa iti
1.10.26	na pravṛṇīrann iti dhānañjapyaḥ
1.10.27	pravṛṇīrann eveti śāṇḍilyaḥ
1.10.28	atra vācaṃ yaccheyuḥ
1.10.29	ṛtasadane vā
1.10.30	vediṃ vākrāmantaḥ
1.10.31	stute bahiṣpavamāne visṛjeran
1.11.1	uttarāddhavirdhānāt dhruvasthālīṃ harantaḥ paścimenodgātṝn hṛtvā tenaiva pratihareyuḥ
1.11.2	adhvaryuṃ niṣkrāmantaṃ prastotā saṃtanuyāt
1.11.3	tam udgātā
1.11.4	udgātāraṃ pratihartā
1.11.5	taṃ brahmā
1.11.6	brahmāṇaṃ yajamānaḥ
1.11.7	na rājānam ālabhyānupaspṛśyāpa ājyam ālabheran
1.11.8	tathājyaṃ rājānaṃ sarvatra
1.11.9	adhvaryuṇā hute pravṛttahomau juhuyur gatyānupūrvyeṇa bekurānāmāsi sūryometi
1.11.10	saṃsutasome tv adhikām udgātā juhuyāt saṃveśāyopaveśāyeti yathāsavanaṃ chandāṃsy ādiśan
1.11.11	ṛcaṃ sāmeti svāhākārāntayā tṛtīyāṃ sarvatra sa eveti śāṇḍilyaḥ
1.11.12	mahāgirimahānadīrathāharvāyuvyavāyeṣv asaṃsavaḥ
1.11.13	pṛthagjanapade ca
1.11.14	avidviṣāṇamātrād ity eke
1.11.15	hutvā japeyur brahmāhaṃ gāyatrīṃ vācaṃ prāṇaṃ prajāpatiṃ prapadye 'śmānam ākhaṇaṃ paryūha iti
1.11.16	adhvaryum anvāvarteran sarpantaḥ
1.11.17	savyaiḥ pāṇibhiḥ pṛthag dakṣiṇā tṛṇāni nirasyeyur yo 'dya saumya iti
1.11.18	cātvāladeśaṃ prāpyādhvaryāv upaviṣṭe tasmāt pratyag upaviśeyur yo ma ātmeti
1.11.19	pratyaṅmukhaḥ prastotā
1.11.20	udaṅmukha udgātā
1.11.21	paścimenodgātāraṃ gatvā dakṣiṇapūrvam aṣṭamadeśam īkṣamāṇaḥ pratihartā
1.11.22	savyādharān upasthān kṛtvā dyāvāpṛthivyoḥ sandhimokṣamāṇāḥ samāni mukhāni dhārayantaḥ
1.11.23	evaṃ sarvastotreṣv āsīran
1.11.24	apareṇodgātṝṃs tryavarārdhyā upagāḥ
1.11.25	caturavarārdhyān eke
1.11.26	ta etenākṣareṇopagāyeyur ho iti mandrasvareṇa santataṃ sahavācyeṣv āramantaḥ
1.11.27	tasmāt tryantareṇa stuyuḥ
1.11.28	samena vā prātaḥsavane
1.11.29	ekāntareṇa vā
1.12.1	prastaraṃ pratigṛhya prastotā brahma stoṣyāmaḥ praśāstar ity udgātre prayacchet
1.12.2	tena dakṣiṇāṃ jaṅghām upahatya yuñjyāt stomam agnes tejaseti
1.12.3	annaṃ kariṣyāmīti japet
1.12.4	tūṣṇīṃ cātvālam udapātraṃ cāvekṣeran
1.12.5	sāmāsi prati mā bhāhīty ādityam
1.12.6	tūṣṇīṃ vā
1.12.7	sakṛddhiṃkṛtya bahiṣpavamānena stuvīran
1.12.8	ahiṃkṛtā prathamā retasyā
1.12.9	hiṃkṛtāḥ parāḥ
1.12.10	rathantaravarṇottamāvisṛṣṭahiṃkārāḥ
1.12.11	tasyā ūrdhvaṃ prastāvāc catvāry akṣarāṇy abhiṣṭobhet
1.12.12	annam akaram iti stutvā japet
1.12.13	śyeno 'sīti prastare yajamānaṃ vācayet
1.12.14	taṃ sarvatra stutvopahvayeran
1.12.15	saṃ varcasetīkṣakān sahakāriṇaś ca prekṣamāṇo japet
1.12.16	namo gandharvāyety ādityam
1.12.17	deśenaivāntarhitaś cet
1.12.18	etat sarvaṃ kuryād uttarayoḥ pavamānayoḥ
1.12.19	pravarās tu nivartante cātvālāvekṣaṇaprabhṛti ca prāgghiṃkārāt
1.12.20	praveśanasaṃmārjane cāntareṇa tṛtīyasavane
1.12.21	kumbhaṃ tu tatra saṃmṛjyād uttare havirdhāne yaḥ pūrvo droṇakalaśāvṛtā
1.12.22	taṃ pūtabhṛd ity ācakṣate taṃ pūtabhṛd ity ācakṣate
2.1.1	stomayoge 'gnir yunaktv ity etasya sthāne vāyuyunaktu sūryo yunaktv iti nānāsavanayoḥ
2.1.2	vihāraṃ dhānañjapyo 'gnes tejasā bṛhaspatis tveti prātaḥsavana indriyasyendriyeṇa bṛhaspatis tveti mādhyandine sūryasyeti tṛtīyasavane
2.1.3	sarvair ekaikaṃ yathāmnāyaṃ śāṇḍilyaḥ
2.1.4	sāmne sāmne hiṃkuryuḥ
2.1.5	vṛṣako 'si svaro 'sīti yajamānavācane
2.1.6	stutvā bahiṣpavamānena prastarād ubhayataś caturaṅgulaṃ parichidya tṛṇaṃ cātvāle pravidhyed yadi stutaṃ yadi vādya suṣṭutam arvākstutaṃ yadi vātiṣṭutaṃ yat tayor anyena divam āruhememam anyena jayema lokam iti
2.1.7	tatraivodapātraṃ ninayeyuḥ samudraṃ vaḥ prahiṇomi svāṃ yonim abhigacchatāriṣṭās tanvo bhūyāḥ sma māparā secino dhanam iti
2.1.8	bahirvedy udañco 'yuñji padāny utkrāmeyuḥ prāgdaśabhyaḥ
2.1.9	āvrajyāgnīdhrīyaṃ bahiṣpavamānarco 'dhīyīran
2.1.10	anuvyācāriṣīn mām iti yam iti śaṅketa tasmā āgnīdhrīya āhutīvajraṃ prahared yajñaśaṃ ca ta upa ca te namaś ca te satyo 'si satyasaṃskṛtas tasya te ya ūnaṃ yo 'kṛtaṃ yo 'tiriktam adarśat tasya prāṇenāpyāyasva svāheti
2.1.11	na vyabhicarateti dhānañjapyaḥ
2.2.1	ahīnahiṣpavamānaiḥ sadasi stuvīran prathamād ahno 'nyatra
2.2.2	ādyantayoś ca satreṣu
2.2.3	prāg dhiṣṇyaviharaṇān niṣkramya tṛṇaprāsanaprabhṛti samāpayeyuḥ
2.2.4	vaidatrirātre sattrannyāyaṃ gautamaḥ
2.2.5	ahīnanyāyaṃ dhānañjapyaḥ
2.2.6	mandraṃ prātaḥsavane stuvīrann uttarottaryuttarayoḥ
2.2.7	madhyena vobhayoḥ
2.2.8	etasyāṃ velāyāṃ prāśnīyuḥ
2.2.9	anusavanaṃ tu satreṣu savanamukhīyān bhakṣayitvā sanneṣu nārāśaṃseṣu
2.2.10	vapāyāṃ hutāyāṃ dhiṣṇyān upatiṣṭheran
2.2.11	cātvāle tu mārjanaṃ pūrvaṃ satreṣv idam āpaḥ pravahatāvadyaṃ ca malaṃ ca yadyarcābhidudrohānṛtaṃ yac ca śepe abhīruṇam āpo mā tasmād enaso duritāt pāntu viśvato nir mā muñcāmi śapathān nir mā varuṇād uta nir mā yamasya paḍviśāt sarvasmād eva kilbiṣāt sumitriyāna āpa oṣadhayaḥ santu durmitriyās tasmai santu yo 'smān dveṣṭi yaṃca vayaṃ dviṣma iti
2.2.12	samrāḍ asīty āhavanīyam upasthāyodañco gatvāstāvacātvālaśāmitrānudaṅmukhāḥ stuto nabhosaṃmṛṣṭa iti
2.2.13	vibhur asīty āgnīdhrīyam upatiṣṭheran
2.2.14	tam uttareṇa saṃcaraḥ sarvatra
2.2.15	dakṣiṇenottarayoḥ savanayor yadā havirdhānam āhavanīyaṃ ca pṛṣṭhahomāya
2.2.16	pūrvasyāṃ sadasā dvāri pratyamukhās tiṣṭhanto vahnir iti hotur dhiṣṇyam
2.2.17	śvātra iti maitrāvaruṇasya
2.2.18	tutha uśigandhārir avasyur iti brāhmaṇāchaṃsiprabhṛtīnām udañcaḥ
2.2.19	tatraiva tiṣṭhantaḥ śundhyur iti mārjālīyam
2.2.20	ṛtadhāmety audumbarīm
2.2.21	samudra iti brahmaṇaḥ sadanam
2.2.22	prajahitam
2.2.23	aja iti gārhapatyam
2.2.24	sagarā iti dakṣiṇāgner āyatanam
2.2.25	kavya iti dakṣiṇaṃ vedyantam
2.2.26	tatraiva tiṣṭhantaḥ sarvān samanvīkṣamāṇāḥ pātameti
2.2.27	ekaikam upasthāyaitad brūyur iti śāṇḍilyo bahuśabdān ekavat kurvantaḥ
2.3.1	raurukīṇi cet kuryur ādityaṃ prathamam upatiṣṭherann adhvanām iti
2.3.2	āhavanīyam upasthāya tam evāpi jo 'si jāyamāna ity api jo 'si navajāta iti vā yam agnim anupracaranti tam abhipretya
2.3.3	yadā cātvālam athotkaran tumulo 'sy ākranda kṛtveti
2.3.4	yadā śāmitram atha yatrovadhyaṃ nikhananty ūvadhyagoho 'si pārthiva iti
2.3.5	yadāgnīdhrīyam atha yatrācchāvāka āsīno hotary upahavam icchaty upahavyo 'si namasya ity upahavyo 'si tanūpā iti vā
2.3.6	yadā brahmaṇaḥ sadanam atha sadasyasya sadasyo 'si 'malimluca iti
2.3.7	yadā dakṣiṇaṃ vedyantam atha prājāpatyam asīti patnīśālām aindram asīti sado vaiṣṇavam asīti havirdhānam aindrāgnam asīty āgnīdhrīyaṃ vaiśvadevam asīti vā
2.3.8	atha tathaiva samastena sarve stha somyāsaḥ sarve somaṃ pibata sarve somasya pītim ānaśadhve pātam eti samānaṃ param
2.3.9	ṛtasya dvārau stha ity aparau dvārabāhū saṃmṛjya mā mā saṃtāptam iti praviśeyuḥ
2.3.10	dakṣiṇenaudumbarīṃ gatvā tasyā uttarata upaviśeyur namaḥ sakhibhyaḥ iti
2.3.11	pūrveṇa prastotāraṃ pratihartā gacched etasyām
2.3.12	etasyāṃ velāyāṃ samupahvayeran
2.3.13	sarve satreṣu
2.3.14	mitho 'nyatra
2.3.15	sarve yajamānam
2.3.16	dvārabāhusaṃmārjanaprabhṛty etat sarvaṃ kuryur yadā dhiṣṇyān upatiṣṭheran
2.3.17	yājamānabrahmatve ced udgātā kuryād āgnīdhrīyam upasthāya pūrveṇa parikrāmet
2.3.18	sādasān upasthāya tata evekṣamāṇaḥ pātnīśālān
2.3.19	itarathetarau
2.4.1	ṛtasya dvārau stha iti pūrveṇa dvārabāhū saṃmṛjya dakṣiṇasya purastād udaṅmukha upaviśed iti dhānañjapyaḥ
2.4.2	paścāt pratyaṅmukha iti śāṇḍilyaḥ
2.4.3	ukte praveśanopaveśane
2.4.4	ṛtvikpathena gatvā samastopasthānaprabhṛti samānam
2.4.5	dakṣiṇārdhe tu sadasaḥ pūrvam upaveśanaṃ prastotuḥ pratyupaveśanaṃ brahmopaveśanena nirastaḥ parāvasur iti dakṣiṇātṛṇṇaṃ nirasyed ā vasoḥ sadane sīdāmīty upaviśet
2.4.6	bhūr bhuvaḥ svar bṛhaspatir brahmāhaṃ mānuṣa ity uktvaudumbarīṃ gatvopaviśet
2.4.7	anūpaviśetām itarau
2.4.8	etenānupūrveṇa sarvaṃ yathāsanaṃ cikīrṣet
2.4.9	glāyec ced adhyaudambaryeva
2.4.10	sadasya evam eva dhiṣṇyān upatiṣṭhan brahmāṇam anupraviśed brāhmaṇācchaṃsinaṃ vā
2.4.11	tenāsya samupahavaḥ syād bhakṣaś ca samānaḥ
2.4.12	bībhatseyātāṃ cen nānācamasau syātām
2.4.13	sarpatsu na śūnyaṃ sadaḥ kuryāt
2.4.14	tasya dadhibhakṣāntaṃ karma
2.4.15	sa nivarteta satreṣu
2.4.16	visaṃsthite savane pūrvayā dvārāntareṇa hotur dhiṣṇyaṃ maitrāvaruṇasya ca saṃcaraḥ
2.4.17	tad yathetaṃ tad yathetaṃ
2.5.1	camasaṃ pratigṛhya prastotā dakṣiṇa ūrāv ādhāya dakṣiṇena pāṇināpidhāyāsīta
2.5.2	upahūyamānāyām iḍāyām anūpadhārayed anupaghnan
2.5.3	vaṣaṭkartur anubhakṣaṃ sarvatra bhakṣayeyur mitha upahūya
2.5.4	udgātā prathamaḥ
2.5.5	dakṣiṇam anu bāhuṃ daṇḍaṃ kṛtvā śyena ity avekṣyendav iti dvir alpaṃ bhakṣayed yathāsavanaṃ chandāṃsy ādiśan
2.5.6	ūrdhva iti mukhyān prāṇān abhimṛśeta soma rārandhīti hṛdayaṃ soma gīrbhir iti nābhim
2.5.7	evam itarau kuryātām
2.5.8	pratihartā paścāt
2.5.9	taṃ sa āpyāyayed abhimṛśyāpyāyasveti
2.5.10	sarve vaitayā gāyatryā
2.5.11	tāṃ tṛtīyasavane dvir brūyuḥ saṃ te payāṃsīti mādhyandine
2.5.12	gāyatryaivānusavanam āpyāyanam iti śāṇḍilyaḥ
2.5.13	dvitīyāḥ savaneṣu nārāśaṃsāḥ pūrvayoś ca tṛtīyau
2.5.14	teṣām anavekṣya bhakṣaṇam avamair iti prātaḥsavana aurvair iti mādhyandine kāvyair iti tṛtīyasavane
2.5.15	pitṛbhir iti sarvatrānusaṃharet
2.5.16	pratyabhimarśane yathākāmī
2.5.17	prathamadvitīyau pūrvayoḥ savanayor āpyāyayet prathamaṃ tṛtīyasavane
2.5.18	āvarttiṣu tṛṇe pratigṛhya prastotā prayacched yathā prastaram
2.5.19	anāhriyamāṇayor na mantraṃ jahyāt
2.5.20	tathaiva jaṅghām upahatya yuñjyāt stomaṃ dīkṣāyai tapaso manaso vāca iti nānā dhānañjapyo yatrānantarāṇi catvāri
2.5.21	antaḥ sarveṣāṃ prajāpatis tveti
2.5.22	uttaram uttaraṃ lupyetālpīyaḥsu
2.5.23	prathamena vājapeyasāmno yuñjyāt
2.5.24	prabhṛtīni rātrau
2.5.25	tathātiriktastotreṣu
2.5.26	sarvair ekaikaṃ yathāmnāyaṃ śāṇḍilyaḥ
2.5.27	āvartinyāyaḥ sandhau
2.5.28	upavasathye 'hani na samāmaneran
2.6.1	prastotā tu kuśāḥ kārayed yajñiyasya vṛkṣasya khadirasya dīrghasatreṣv eke prādeśamātrīḥ kuśāḥ pṛṣṭhāstvaktaḥ samāmajjato 'ṅguṣṭhaparvapṛthumātrīḥ prajñātāgrāḥ kārayitvā gandhaiḥ pralipya sarpiṣā satreṣv eke vaiṣṭutena vasanena pariveṣṭya kṣaumaśāṇakārpāśānāṃ kenacid upary audumbaryā vāsayet
2.6.2	tāṃ śvobhūte kuśair ūrdhvāgrair veṣṭayitvaivaṃjātīyenaiva vasanena pradakṣiṇam ūrdhvadaśena pariveṣṭy spṛṣṭo 'napaśrita udgāyet
2.6.3	dhṛṣṭam apaśrayetety eke
2.6.4	stoṣyamāṇānāṃ madhye vaiṣṭutaṃ vasanaṃ prāksamāsaṃ vodaksamāsaṃ vā uparidaśam āstīrya prastotā kuśā vidadhyāt prastāvānteṣu
2.6.5	ādye 'neka prastāveṣu
2.6.6	udagagraṃ prathamaṃ viṣṭāvaṃ prāksaṃsthaṃ pratyag vā
2.6.7	taṃ paścimena madhyadeśenodaksaṃsthaṃ prāgagraṃ pratyag vā
2.6.8	taṃ paścimenodagraṃ pratyaksaṃstham evaṃvidhāḥ paryāyā uttarottarāḥ
2.6.9	paryāyaviṣṭāvān saṃdadhyāt
2.6.10	paryāyādiṣu hiṃkāreṇa stuvīran
2.6.11	uttamāṃ prastutyaiṣeti śaṃsitāram īkṣeta
2.6.12	stutasya stutam asīti yajamānavācanam
2.6.13	savanasaṃsthāsu praśāstrokto yathetam aparayā dvārā niṣkramya paścimenāgnīdhrīyaṃ bahirvedi mūtraṃ kuryuḥ
2.6.14	vācaṃ yaccheyur yāvad udakyāḥ syuḥ
2.6.15	etan mṛgatīrtham
2.6.16	tena na bhūyaḥ śamyāparāsād gaccheyuḥ
2.6.17	yo bhūyo jigamiṣed āpnānena sa gacchet
2.7.1	atha dhiṣṇyān upatiṣṭheran samastenottarayoḥ savanayor iti gautamaśāṇḍilyāyanau
2.7.2	sarveṇeti dhānañjapyaḥ
2.7.3	anupasthānaṃ śāṇḍilyaḥ
2.7.4	evam eva niṣkramya pṛthak stotrebhyaḥ samastenopatiṣṭheran yāny ūrdhvamm ukthebhyaḥ
2.7.5	paryāyebhyas tu rātreḥ
2.7.6	yathāsanam upaviśya prastotā havirdhānaṃ gacchen madhyandine
2.7.7	huta ādityagrahe pratihartārbhave
2.7.8	ubhayatra sarve satreṣu
2.7.9	pavamānayor uttarayor dhiṣṇyaviharaṇe mārjīlīyaṃ harantaḥ paścimena yajamānaṃ hṛtvā tenaiva pratihareyuḥ
2.7.10	madhyandinena stutvā satreṣu dadhigharmasya bhakṣayeyuḥ samupahūya dadhikrāvṇa iti
2.7.11	tasyā uttamaṃ padaṃ daśame 'hany abhyasyeyuḥ
2.7.12	pūrveṇa patnīśālām antareṇāgnīdhrīyaṃ sadaś ca dakṣiṇā nayeyus tīrthena
2.7.13	sarvāsāṃ devasya tveti purastājjapaḥ
2.7.14	varuṇas tveti yathādevataṃ pratigṛhṇīyāt
2.7.15	yathājāti mṛgān
2.7.16	aprāṇac ca
2.7.17	puṃvan mithunāny anyatrājābhyaḥ
2.7.18	tena ka idam ity upariṣṭājjapaḥ
2.7.19	tatrohāpādīni tvā devi dakṣiṇe 'da iti ca yat tat syāt tena dātra idam āviśaitat ta iti ca bhuñjatīti ca bhūyāddhiṃsīr iti ca
2.7.20	aśvarathaṃ ced dadyāt pūrveṇāgnīdhrīyam avasthāpya purastājjapaṃ japitvā darbhamuṣṭināśvamukhāni saṃmṛjyād dvābhyāṃ dvābhyām aśvanāmābhyām ekaikasyāśvo 'sīty etatprabhṛtibhir udaksaṃstham iti dhānañjapyaḥ
2.7.21	dhuryau prathamam ity aparam
2.7.22	dakṣiṇaṃ pūrvam
2.7.23	tathā praṣṭī
2.7.24	sarvāṇy ekaikasmin udaksaṃstham iti śāṇḍilyaḥ
2.7.25	sarvāṇy ekasmiṃs tūṣṇīm itarāṇīty aparam
2.7.26	etāny evāśvāśvatareṣv aśvatarīṣu ca yathārtham ūhet
2.7.27	tribhiś ced ardhāny ekasminn ardhāni dvayor dvaidhaṃ dvayoḥ
2.8.1	ādityānām iti rathaśira ālabhya japet
2.8.2	yad rathyaṃ syād vāyor iti carmaṇyaṃ pratigṛhṇīyāt
2.8.3	nakṣatrāṇām ity asthimayam
2.8.4	sūryasyety ayolohe
2.8.5	hiraṇyaṃ ca
2.8.6	dakṣiṇena rathaṃ gatvā rathantaram asīti dakṣiṇaṃ cakram ālabhet
2.8.7	vāmadevyam asīty adhiṣṭhānam
2.8.8	bṛhad asīty uttaraṃ cakram
2.8.9	aṅkānyaṅkū iti cakre eva saṃmṛjyāt
2.8.10	vaiśvānara iti dakṣiṇena pādenārohet
2.8.11	āruhya japed gidaiṣata iti
2.8.12	kṛśeti savyān abhīśūn āyacchet
2.8.13	dāseti dakṣiṇān avagṛhṇīyāt
2.8.14	avaruhya sakṛd vāruṇam uktvā yathādevatam ādiśyopariṣṭājjapaṃ japed iti gautamaḥ
2.8.15	saṃmārjanaprabhṛty etat sarvaṃ kṛtvā vimucya nānā purastājjapopariṣṭājjapau vāruṇam aśvebhyo rathāya ceti dhānañcapyaḥ
2.8.16	glāyec ced yathāsanaṃ va tat sarvaṃ japet
2.8.17	pṛṣṭhyaṃ ced dadyāt prāg vāruṇād aśvanāmāni japet
2.8.18	purastājjapād vā
2.8.19	tathādānteṣu
2.8.20	yad rathyaṃ syāt tena tat pratigṛhṇīyāt
2.8.21	annasyeti prāg vāruṇād aveḥ
2.8.22	purastājjapād vā
2.8.23	gnās tvā kṛtaṃ niti vasanasya
2.8.24	tadudasyedatāntave
2.8.25	hiraṇyam alpīyo bhogād āgacched audumbaryām āśleṣayet
2.8.26	āgnīdhrīye vā juhuyāt
2.8.27	samastān vrīhiyavān ekakratau pratigṛhṇīyāt
2.8.28	tathā tilamāṣān
2.8.29	prājāpatyenānādiṣṭadevatāḥ pratigṛhṇīyāt
2.8.30	tūṣṇīm ayajñe dakṣiṇā iti dhānañjapyaḥ
2.8.31	bhūr bhuvaḥ svar iti gautamaḥ
2.8.32	om iti vom iti vā
2.9.1	pūrvaṃ nārāśaṃsaṃ bhakṣayitvāhavanīye prastotā pṛṣṭhahomaṃ juhuyād yat pṛṣṭhaṃ syāt tad ādiśyādaḥ pibatu somyaṃ madhv āyur dadhad yajñapatāv avihrutam imaṃ yajñam abhisaṃvasānāhotrās tṛpyantu sumanasyamānāḥ svāheti pūrvam
2.9.2	svāhākāreṇottarām
2.9.3	dvaidhaṃ juhuyād iti dhānañjapyo 'daḥ pibatu somyaṃ madhv āyur dadhad yajñapatāv avihrutaṃ svāheti pūrvām imaṃ yajñam ity uttarām
2.9.4	hotṛkapṛṣṭhebhya iti
2.9.5	revatīṣu vāravantīyam iti ṣaṣṭhe pṛṣṭhādeśaṃ gautamo mahāvratam iti vrate
2.9.6	revatyaṃ ca vāravantīyaṃ ceti dhānañjapyo yāvanti pṛṣṭhasthāni syuḥ sarvāṇy eva prasaṃcakṣīta pibatu dadhad iti ca yathārtham ūhet
2.9.7	bṛhatā rathantareṇa vā stoṣyamāṇaḥ prāk stomayogād daśa vyāhṛtīr manasā dhyāyed airam iti
2.9.8	rathantara evarcaṃ yas te goṣv iti
2.9.9	yuktvā stomam etad brūyād iti śāṇḍilya ṛcaṃ pūrvyaṃ vyāhṛtibhya iti
2.9.10	itaraṃ dhānañjapyam
2.9.11	rathantare prastūyamāne sarvatra saṃmīlet
2.9.12	ekaikaṃ manasākṣaraṃ stobhair vācā saṃyuñjyāt prathamasvarair akārair bhakārādibhir akrāntair dvitīyasvarottamaiḥ
2.9.13	etad yathādhītam ity ācakṣate
2.9.14	prāk pratihārāc catukṣaraṃ śiṣṭvā tat sarvatra prativīkṣeta
2.9.15	stutvā varaṃ codayet
2.9.16	tasyāpṛṣṭhasya sato nivarteran dharmāḥ
2.9.17	sahastomair iti gautamaḥ
2.9.18	stobhā evānviyur iti dhānañjapyaḥ
2.9.19	agniṣṭomasāmasandhisāmnor evāpṛṣṭaṃ stobhed iti śāṇḍilyaḥ
2.9.20	sarvatrāsvastotrīyaṃ na stobhed iti sthaviro gautamaḥ
2.10.1	vāmadevyena stoṣyamāṇaḥ prāk stomayogād gāvo aśvā ajā vayo vrīhayo yavā iti manasā dhyāyet
2.10.2	brahmasāmni yaḥ kāmo yajamānasya syāt sa sidhyatv iti dhyāyann upāsīta
2.10.3	tathetara udgāyan
2.10.4	ārbhaveṇa stutvā puroḍāśād ekaikaṃ piṇḍaṃ trīṃs trīn vāparayā dvārā havirdhānaṃ prapadyādhastāt svasya camasasya kuryur yadāsannaḥ syād atra pitaro mādayadhvaṃ yathābhāgam āvṛṣāyadhvam iti
2.10.5	tam āhriyamāṇaṃ pratimantrayerann amīmadanta pitaro yathābhāgam āvṛṣāyiṣateti
2.10.6	somyam āhṛtam udgātāvekṣetāyur me prāṇa iti
2.10.7	punar asmāsu dadhmasīty antaḥ
2.10.8	taṃ daśame 'hany abhyasyeyuḥ
2.10.9	yan me yamam ity eke
2.10.10	pūrveṇa tv evāvekṣeta
2.10.11	tasminn aṅguṣṭhānāmike avadhāyākṣiṇī vimārjīta yenā hy ājim iti
2.10.12	evam itarau kuryātām
2.10.13	pratihartā paścāt
2.10.14	tam uttareṇa pratihartāraṃ hareyuḥ
2.10.15	yajñāyajñīyasya hiṃkāraṃ prati patnīm udgātekṣeta
2.10.16	nidhanaṃ prati patnī dakṣiṇam ūrum abhiṣiñcet
2.10.17	tṛtīyāyāṃ stotrīyāyāṃ prastutāyāṃ sarvaṃ tad udakaṃ ninayet
2.10.18	uttamāyāṃ stotrīyāyāṃ bhuvadvājāyibhuvadvājeṣv ity abhyasyennāmiti ca nidhanam anuṣṭubham uttamām akṣareṇāntata iti hy āheti
2.10.19	anabhyāsaṃ tv ācāryā nidhanaṃ ca yathāmnāyaṃ śāṇḍilyaḥ
2.10.20	tad yadānuśaṃsan hotāpohiṣṭhīyā brūyāt tadainam anvālabherann apāvṛṇvānāḥ
2.10.21	anyat sthānagatasya nivarteran dharmāḥ
2.10.22	yad anyad agniṣṭomasāma syāt tasya syuḥ
2.10.23	ahiṃkāre tu pratihāravelāyāṃ patnīm udgātekṣeta
2.10.24	anubrāhmaṇam ārcikān saṃnāmān sarvatra kuryād apy anyasmin sāmni
2.11.1	tṛtīyasavane sarveṣu stotreṣu samāpteṣu bhakṣayitvā stomaṃ vimuñceyur ṛtasya tveti
2.11.2	dakṣiṇaiḥ pāṇibhiḥ kuśāḥ saṃlobhayeyuḥ
2.11.3	yajamānavācanād anantaram atra vā yajamānaṃ vācayet taṃ tavemā jyotiṣety asāv anumātanu hi jyotiṣeti yathājyeṣṭhaṃ putrāṇāṃ nāmāni gṛhṇīyāt
2.11.4	janiṣyamāṇā ity ajāteṣu
2.11.5	jāteṣv ajāteṣu ca putrā ity eva satreṣu
2.11.6	vaṣaṭkṛte hāriyojanasya yathetam aparayā dvārā niṣkrāmanto japeyuḥ somehīti
2.11.7	subhūr asīty ādityam upatiṣṭheran
2.11.8	astamitaś ced gārhapatyam
2.11.9	āgnīdhrīye dve āhutī juhuyur apāṃ puṣpam iti pūrvāṃ svāhākāraṇottarām
2.11.10	hāriyojanyo nāma dhānā droṇakalaśe bhavanti tāsām udgātā prathama ādadānaḥ samupahūtā bhakṣayiṣyāma iti brūyāt
2.11.11	tathetarau
2.11.12	unnetary upahavam iṣṭvā hāriyojanasya ta iti tirohyasyety atirātre yathādhītaṃ vā sarvatra dvir upaghrāya paścād āhavanīyasyāntaḥ paridhi nivapeyuḥ
2.11.13	anuprahṛteṣu bhasmānte
2.11.14	apa upaspṛśyāṣṭāv aṣṭau śakalāny āhavanīye prahareyur devakṛtasyety etatprabhṛtibhir ikārāntaiḥ
2.11.15	sakṛd eva sarvāṇy uttameneti śaucivṛttiḥ
2.11.16	apsu ṣomā nāma camasāś cātvāladeśe 'dbhiḥ pūrṇās teṣu haritāni tṛṇāni prāstāni bhavanti
2.11.17	te svaṃ camasauṃ paryupaviśyāpsu dhautety avamṛśya japeyuḥ
2.11.18	madhumantam iti pāṇīn upajighreran
2.11.19	śam adbhya ity udañcaṃ camasaṃ ninayeyuḥ
2.11.20	kāmety abhyātmam āvartayeyuḥ
2.11.21	ūrg ity uraḥsu pāṇīn nidadhīran
2.11.22	prāṇasometi mukhyān prāṇān abhimṛśeran
2.11.23	āgnīdhrīyaṃ gatvā dadhibhakṣaṃ bhakṣyeyur asamupahūya dadhikrāvṇa iti
2.12.1	agniṣ ṭapatīty avabhṛthasāma
2.12.2	tasyāvṛd yathā prathamasya pravargyasāmnaḥ
2.12.3	sarva ṛtvijo nidhanam upeyuḥ
2.12.4	iṣṭāhotrīyam abhiṣecanīye
2.12.5	samasyeti vā
2.12.6	aśvatrirātre nānāvabhṛthāny ahāni
2.12.7	teṣāṃ prathamasya sanād agra ity avabhṛthasāma
2.12.8	yad vā uviśyatir iti dvitīyasya tyagnāyir iti vā
2.12.9	avabhṛthe 'ṣṭau saṃsthitāyām avabhṛtha nicumpuṇa nicerur asi nicumpuṇāva devair devakṛtam eno yāsiṣam ava martyair martyakṛtaṃ pururāvṇo deva riṣas pāhīty apa upaspṛśya trir abhyukṣeran
2.12.10	ādityam upatiṣṭherann ud vayaṃ tamasas pari jyotiḥ paśyanta uttaraṃ svaḥ paśyanta uttararaṃ devaṃ devatrā sūryam aganma jyotir uttamam iti
2.12.11	astamitaś ced āhavanīyam
2.12.12	tasmin samidha ādadhyur edho 'sy edhiṣīmahīti prathamāṃ samid asi samedhiṣīmahīti dvitīyāṃ yad enaś cakṛmā vayaṃ yad vānyakṛtam ārimānayā samidhā vayaṃ sarvaṃ tad apamṛjya ha iti tṛtīyām
2.12.13	tam evopatiṣṭherann apo adyānvacāriṣaṃ rasena samaganmahi payasvān agna āgamantaṃ mā saṃsṛja varcaseti
2.12.14	prāg udayanīyād atirātrād apsu ṣomāntam ahaḥ satreṣu
2.12.15	dadhibhakṣāntam ahīneṣu
2.12.16	yāvanty ahāni rājānaṃ bhakṣayeyus tāvat svabrāhmaṇyocchiṣṭaṃ na dadyur adbhir vā prokṣya dadyuḥ
2.12.17	tad eṣa ślokaḥ somam etat pibata yat kiṃcāśṇīta brāhmaṇā mā brāhmaṇāyocchiṣṭaṃ dātam āyāt somam asomapa iti
2.12.18	evaṃ parikramaṃ sarvakratuṣu vidyāt sarvakratuṣu vidyāt
3.1.1	ṣoḍaśisāmnā stoṣyamāṇo yathāsanam upaviśya havirdhānaṃ gatvā ṣoḍaḍaśigraham avekṣetodgātā yasmād anya iti
3.1.2	evameva prātaḥsavane
3.1.3	yadi cottarayor api gṛhṇīyuḥ
3.1.4	aśvaḥ kṛṣṇaḥ pūrvasyāṃ sadasodvāri pratyaṅmukhas tiṣṭhed iti dhānañjapyaḥ
3.1.5	aparasyāṃ prāṅmukha iti śāṇḍilyaḥ
3.1.6	kṛṣṇābhāve śyāvaḥ
3.1.7	tadabhāve yaḥ kaścāśvaḥ
3.1.8	gaur vājīvāśvābhāve
3.1.9	yo yaḥ sāmāṅgaṃ brūyāt sa hiraṇyaṃ dhārayet
3.1.10	udgātā nidhanam upayatsu
3.1.11	sarve vābhimṛśeyuḥ
3.1.12	avasarpati prathamaṃ paryāyaṃ gāyecchannam
3.1.13	viṣite dvitīyaṃ madhyena
3.1.14	astamite tṛtīyam āviḥ
3.1.15	yadopākuryuḥ stuvīrann eva
3.1.16	ahani channaṃ rātrāv āviḥ
3.1.17	udgātre dadyād aśvahiraṇye dakṣiṇāvatsu
3.1.18	satra eva grahasya bhakṣayeyur aindraṃ saha ity udasya harivadaharikāsu cet stuvīran
3.1.19	anuṣṭup chandasā camasasya
3.1.20	pūrveṇa vā
3.1.21	tathā kurvann indraś ca samrāḍ varuṇasya rājā tau te bhakṣyaṃ cakratur agra evaṃ tayor aham anubhakṣyaṃ bhakṣyāmi vāg juṣāṇā somasya tṛpyatv iti grahasya
3.1.22	indram iti vā vāg devī somasya pibatv ity etad adhikayā
3.1.23	aindraṃ saha iti camasasya sattre triṣṭupchandasā vājapeyasāmni bhakṣayed iti gautamaḥ
3.1.24	anuṣṭupchandaseti dhānañjapyaśāṇḍilyau
3.1.25	anuṣṭupchandasā rātrau
3.1.26	pṛthak tṛcebhyaḥ saṃdhau hiṃkuryuḥ
3.1.27	iṣṭayajuṣa iti bhakṣyaḥ
3.1.28	gāyatrachandasātiriktastotreṣv iti gautamaḥ
3.1.29	pṛthagbhakṣachandobhir anupūrvam iti dhānañjapyaśāṇḍilyau
3.1.30	anuṣṭupchandasā vā
3.1.31	achandasā vā
3.1.32	saṃdhivad vā
3.2.1	āhitāgnir asomayājī paraṃ somena yājayitvā paribhakṣaṃ kurvīta
3.2.2	somayājy apīti śāṇḍilyaḥ
3.2.3	hutāyāṃ prātarāhutāv ājyaṃ gārhapatye 'dhiśrityodag udvāsayet
3.2.4	kaṃse camase vā drapsān avadhāya dakṣiṇāgnāv apasādayet
3.2.5	sphyadarbhamuṣṭī ca
3.2.6	paścimena gārhapatyaṃ gatvā paścād āhavanīyasyopaviśya sruveṇa srucy ājyaṃ gṛhṇīyād yāvad gṛhītī syāt
3.2.7	taj juhuyād imām agne śaraṇiṃ mīmṛṣo na imam adhvānaṃ yam agāma dūram āpiḥ pitā pramatiḥ somyānāṃ bhrimir aspṛṣi kṛnmatyānāṃ svāheti
3.2.8	evam eva gṛhītvāpāṃ puṣpam asty oṣadhīnāṃ raso 'gneḥ priyatamā tanūr indrasya priyatamaṃ chaviḥ svāheti
3.2.9	ājyasya pūrvān grahān gṛhītvā dadhna uttamaṃ viśvebhyo devebhyaḥ svāheti
3.2.10	dadhiśeṣaṃ srucy ānīyodaṅṅ āvṛtya prāśnīyāt tava soma vrate vayaṃ manas tanūṣu piprataḥ prajāvanto aśīmahīti
3.2.11	prakṣālya srucaṃ yathetaṃ pratyāvrajya prācīnāvītī bhūtvā dakṣiṇā dakṣiṇāgneḥ sthaṇḍilaṃ samuhyādbhiḥ saṃprokṣya sphyena sakṛd ullikhyolmukam upanidhāya darbhān upastīryāpa upaninīyāmīṣāṃ drapsānāṃ nipṛṇuyād avamebhyaḥ pitṛbhyaḥ svadhā saha bhakṣebhya iti prathamam
3.2.12	aurvebhyaḥ kāvyebhya ity evam eva dakṣiṇā pṛthak
3.2.13	atra pitaro mādayadhvaṃ yathābhāgam ity uktvodāvartetāsitvā yāvan manyeta tāvad abhiparyāvartamāno japed amī madanta pitaro yathābhāgam anantaritāḥ pitaraḥ somapīthād iti
3.2.14	tān darbhān drapsāṃś ca dakṣiṇāgnau praharet
3.3.1	yajñopavītī bhūtvāpa upaspṛśya gṛhān vrajañ japed gṛhā mā bibhīta mā vepiḍhvam ūrjaṃ bibhrata evam asy ūrja bibhrad vaḥ sumanāḥ sumedhā gṛhān emi manasā daivena yeṣām adhyeti prasavasanneṣu saumanaso bahur gṛhān upahūyāmahe teno jānantu jāna upahūtā isa gāva upahūtā ajāvayo 'tho annasya yo rasa upahūto gṛheṣu na iti
3.3.2	paścācchālāgner upaviśya japed iha gāvaḥ prajāyadhvam ihāśvā iha puruṣā iho sahasradakṣiṇo 'pi pūṣā niṣīdatv iti
3.3.3	agnes tṛṇāni pratyuhya yaḥ suhṛt tam abhibhāṣeta
3.3.4	goṣu gā api sṛjed upedam upaparcanam āsu goṣūpṛcyatām uparṣabhasya retasy upendra tava vīrya iti
3.3.5	sattreṣu sarvān adhvaryur dīkṣayet
3.3.6	dīkṣiṣyamāṇān darśayet svasty ātreyam arundhatīṃ dhruvam udapātraṃ ya eṣo 'kṣiṇi puruṣo dṛśyate
3.3.7	naitāni parāsuḥ paśyatīti
3.3.8	tān na dīkṣayet
3.3.9	dīkṣiṣyamāṇāḥ saṃvaderan saha naḥ sādhukṛtyā nānā pāpakṛtyā yāsmin sattre
3.3.10	atha yat purā cakṛma kartāsmaśca yathopasthitam eva nas tad iti
3.3.11	teṣāṃ dīkṣāprabhṛti patnīśālāyāṃ bhojanasaṃveśane syātām
3.3.12	upavasathyaprabhṛty āgnīdhrīye
3.3.13	saṃdhivelayor vācaṃ yaccheyuḥ
3.3.14	vicakṣaṇāntāṃ vācaṃ bhāṣeran
3.3.15	na kaṃcanābhivādayeran
3.3.16	na śūdreṇa saṃbhāṣeran
3.3.17	nādhiṣṇya uttaperan
3.3.18	na pratīcyā dvārā patnīśālāyā niṣkrāmeyuḥ
3.3.19	prāñcam udañcaṃ voccāraṃ kurvīran
3.3.20	na bahu vadeyuḥ
3.3.21	na dantān darśayeran
3.3.22	nāhutasyāśnīyuḥ
3.3.23	nainān anyo ataḥ paśyet
3.3.24	sarveṣāṃ savanānāṃ prāśnīyuḥ
3.3.25	krodhānṛte varjayeyuḥ
3.3.26	etāni vratāni dīkṣāsu
3.3.27	dīkṣopasatsu vā
3.3.28	ā vā sattrāntāt
3.3.29	udayāstamayāvabhyāśrāvaṇaṃ ca bahirvedi prasṛte varjayeyuḥ
3.4.1	teṣāṃ ced enāṃs trayāṇāṃ kiṃcid eyād grahapatāv upahavam iccheran
3.4.2	tac ced udgātari
3.4.3	dīkṣānupūrvyeṇa vā sarveṣām
3.4.4	parihitāsu vasatīvarīṣu saṃviśeyuḥ
3.4.5	teṣāṃś cet kaścit preyād atīrthena nirhṛtyāhāryeṇānāhitāgniṃ daheyuḥ
3.4.6	araṇyor agnīn samāropya te āpnānena nirhṛtya nirmathyenāhitāgnim
3.4.7	madhyamasya rātriparyāyasya daivodāsaṃ hotṛṣāma syād aurdhvasadmanaṃ vā
3.4.8	abhiplavasya dvitīye 'hani bhargoyaśa iti prāgviṣuvato vyatyāsaṃ syātām iti gautamaḥ
3.4.9	ūrdhvaṃ ca triṣv abhiplaveṣu
3.4.10	yaśobharga iti pareṣu
3.4.11	sakṛd dvir vā yaśaḥ purastāt tathopariṣṭād bharga itareṣv ity aparam
3.4.12	bhargaḥ pūrvasmin pakṣasi yaśa uttarasminn ity aparam
3.4.13	etābhyām ukte vīṅkaśuddhāśuddhīye
3.4.14	viṣuvata ūrdhvam vīṅkam eva syād iti dhānañjapyaḥ
3.4.15	pañcame yad ahargrāme geyaṃ saṃtatiḥ syān mānavāt pūrvaṃ cāmraṃ syāt
3.4.16	iṣovṛdhīyasamante pṛṣṭyānantarye ṣaṣṭhe
3.4.17	pūrvasmin pakṣasi triṣu caturtho 'bhiplavo lupyeta
3.4.18	eta evāvṛttā ūrdhvaṃ viṣuvato 'bhiplavāḥ
3.4.19	teṣāṃ pratilomam ahāny upeyuḥ
3.4.20	pṛṣṭhyasvarasāmnāṃ ca
3.4.21	daśarātrasamīpe triṣu caturṇām āvṛttānāṃ prathamo lupyeteti dhānañjapya uttama iṣovṛdhīyasamante syātām iti
3.4.22	viparītam etacchāṇḍilyāyanasya
3.4.23	viṣuvatsamīpe ca
3.4.24	viṣvabhāva iṣovṛdhīyasamantayoḥ
3.4.25	bhāvas tv ācāryāṇāṃ bhāvas tv ācāryāṇām
3.5.1	pṛṣṭhye ratham ativaheyuḥ paścāt prāñcaṃ dakṣiṇato vodañcaṃ bahirvedi rathantarasya stotre
3.5.2	bṛhato dundubhim āhanyuḥ
3.5.3	upavājayamānā vairūpeṇa stuvīrann upavājyamānā vā
3.5.4	vācayitvā yajamānaṃ stutam asīty anena vāta āvātv iti tṛcenānumantrayet
3.5.5	vairājasya stotra upākṛta uparyanūrusakalaṃ nidhāya tṛṇe ca tasyopari tiraścīm araṇiṃ nidhāyābhyāt saṃprajananaṃ kṛtvā triḥ pradakṣiṇam abhimanthed gāyatraṃ chando 'nuprajāyasva traiṣṭubhaṃ jāgatam ānuṣṭubhaṃ vairājam iti gautamaḥ
3.5.6	caturbhir iti dhānañjapyaḥ
3.5.7	tribhir iti śāṇḍilyaḥ
3.5.8	araṇyoḥ saṃdhānam ālabhyopajighret tejo 'si tejo mayi dhehīti
3.5.9	madhyamāne stomaṃ yuñjyāt
3.5.10	jāte stuvīran
3.5.11	vācayitvā yajamānaṃ punar ūrjā nivartasva punar agna iṣāyuṣā punar naḥ pāhy aṃhasaḥ saha rathyā nivartasvāgne pinvasva dhārayā viśvapsyā viśvatas parīty anumatryābhijuhuyāt tad uktaṃ brāhmaṇena
3.5.12	svāhākāreṇottarām
3.5.13	apaḥ sāvakā upanidhāya mahānāmnobhiḥ stuvīran
3.5.14	yo yaḥ sāmāṅgaṃ brūyāt sa udaghoṣaṃ janayet
3.5.15	vācayitvā yajamānaṃ tā ninayed āstāve 'nādhṛṣṭāsi tāntvā somo rājāvanuyāma potā upatiṣṭhanta āpīye śākvarā ṛṣabhā ye svarājas te arṣantu te varṣantu te kṛṇvantv iṣam ūrjaṃ rāyaspoṣaṃ tad videyeti
3.5.16	samanyāyantīti vā
3.5.17	samudraṃ vaḥ prahiṇomīti vā
3.5.18	sarvair vā
3.5.19	aṣṭhīvator avakā upoheran
3.5.20	chadiṣi varṣakāmo 'dhyāsayed iti śāṇḍilyaḥ
3.5.21	goṣṭhe paśukāmaḥ
3.5.22	sabhāyāṃ yaśaskāmaḥ
3.5.23	śmaśāne 'bhicaran
3.6.1	vāravantīyasya stotre dhenuḥ saṃvāśayeyur dakṣiṇataḥ kṛtvottarato vatsān
3.6.2	pūrveṇa sadaḥ saṃsṛjya paścimenāgnīdhrīyam udīcīr atyajeyuḥ
3.6.3	vācayitvā yajamānaṃ gonāmabhir anumantrayeta havye kāmye candre jyota iḍe rante juṣṭe sūnari mayi vīrāyaḥ ayantām iḍa ehyadita ehi juṣṭe juṣṭiṃ te gameyam upahūtā upahavaṃ vośīyeti
3.6.4	saharṣabhā iti vā
3.6.5	ubhābhyāṃ vā
3.6.6	adbhiś ced upākuryus tā ninayed āstāve āpohiṣṭhīyābhiḥ
3.6.7	ṣaṣṭhe 'hani saṃsthite 'bahuvādinaḥ syur na cādhīyīrann ottarasyāhna upākaraṇāt
3.6.8	sarpirmadhubhyām ṛtvijo bhojayed ahīneṣu
3.6.9	anyatareṇa vā
3.6.10	sarpiṣaiva tṛtīyasavane satreṣu
3.6.11	etasyānyatarasmiṃs tryahet grāhyāṇāṃ bhakṣayeyuḥ srutvā pṛṣṭhena
3.6.12	viṣuvadgatayoś ca
3.6.13	triṣṭupacchandasā
3.6.14	pūrvaṃ camasebhyaḥ
3.6.15	anyatra caitasmin kāle yān āhareyuḥ
3.6.16	saha dharmaiḥ sarvatra pṛṣṭhyaḥ syāt
3.6.17	daśamavrate ca
3.6.18	āmīvartastotrīyān ābhiplavikān pṛṣṭhye saṃśayed brāhmaṇācchaṃsinā kāleyarco 'cchāvākena sarvatra yadā pavamāne syātām
3.6.19	sarvatrendrakratuṃ brāhmaṇācchaṃsinordhvaṃ viṣuvataḥ prāg atirātrāt
3.6.20	viśvajiti vairāje dharmān kuryāt
3.6.21	itareṣv api pṛṣṭheṣv ity ācāryamatiḥ
3.6.22	saptame 'hany agner arko 'dhyardheḍaṃ ca somasāma maukṣasya pūrvayoḥ
3.6.23	maukṣasomasāmanī gāyatrasyottarayor agner arkas tisṛṣv iti vā
3.6.24	sākamaśveḍānāṃ saṃkṣārau vyatiharanty eke
3.6.25	surūpakrauñce ekarcayor eke
3.6.26	navamasya jyotiṣṭomaḥ paryāsaḥ
3.6.27	sāptamika ity eke
3.6.28	tasya bṛhatyām araṇye geyāni tṛceṣu pṛṣṭhyaṃ ca
3.6.29	vāsiṣṭham adhyāsyāyām
3.6.30	vaiyaśvaṃ prāgbhargadābhīśavaṃ yaśasaḥ
3.6.31	saptaiva tṛceṣu yair ajāmīty aparam
3.6.32	dīrghatamaso 'rko 'ntyaḥ sāmarājaṃ vā
3.6.33	pṛṣṭhasyottarayor dīrghatamaso 'rko māṇḍavaṃ caiḍaṃ sāmarāje 'ntye
3.7.1	daśamasya bahiṣpavamānaṃ dvitīyaprabhṛtīnāṃ pañcānām ahnām anurūpāḥ prathamāc ca bahiṣpavamānaṃ tan navarcam
3.7.2	anurūpeṣu tṛcā pratilomā ṛcā navarca iti gautamaḥ
3.7.3	sarvatra tṛcā iti dhānañjapyaḥ
3.7.4	yathādhītaṃ navarcam iti śāṇḍilyāyanaḥ
3.7.5	sarvatrarcaḥ pratilomā iti śāṇḍilyaḥ
3.7.6	apratibhām etasminn ahany anuṣṭummātrāṃ kṛtvācakṣīran
3.7.7	jyāyasi chandasi lumpeyur akṣarāṇi kanīyasy abhyasyeyuḥ
3.7.8	huteṣu patnīsaṃyājeṣu gārhapatya udgātā juhuyād upasṛjan dharuṇaṃ mātre mātaraṃ dharuṇo dhayan rāyaṣpoṣam iṣam ūrjam asmāsu dīdharat svāheti pūrvam
3.7.9	svāhākāreṇottarām
3.7.10	āhavanīyaṃ gatvā paścāt tiṣṭhanto 'yaṃ sahohā iti trir udgātā gāyeta nidhanam itarāv anūpeyātām
3.7.11	yajamānasaṃcareṇa gatvā pūrvayā dvārā sadaḥ praviśeyuḥ
3.8.1	yadā adhvaryur upākuryād atha mānasena stuvīran nāyaṃ gāḥ pṛśnir akramīd iti gāyatreṇa pṛthak stotrīyābhyo hiṃkāraṃ trikena stomenāstomayogā yajamānavācanena
3.8.2	pratihāravelāyāṃ pratihartāpānyāt
3.8.3	uttamāṃ prastutyaiṣeti hotāram īkṣeta
3.8.4	sarvam etasmin stotre manasā kuryuḥ
3.8.5	samīkṣaṇena vijñāpayantaḥ
3.8.6	yam adhvaryur bhakṣaṃ prayacchan manyeta tasya manasopahūya kas tvā kaṃ bhakṣayāmīti bhakṣayeyuḥ
3.8.7	brahmodyaṃ vadantīti gāyatrīṃ nirbrūyur iti dhānañjapyaḥ
3.8.8	caturhotāram abhipretyaitad iti gautamaḥ
3.8.9	yathāśvatrirātra iti śāṇḍilyaḥ
3.8.10	etasyāṃ velāyāṃ varān vṛṇīran manasā yān iccheyuḥ
3.8.11	uttarata udgātaudumbarīṃ gṛhṇīyāt paścāt pratihartā dakṣiṇato brahmā purastād itare sarve
3.8.12	atha japeyur iha dhṛtir iha svadhṛtir iha rantir iha ramadhvaṃ mayi dhṛtir mayi svadhṛtir mayi ramo mayi ramadhvam iti vā
3.8.13	ubhau vā
3.8.14	vāgyatā apidhāya dvāre āsīrann ā nakṣatrapravacanāt
3.8.15	prokte nakṣatre pūrvayā dvārā niṣkramya subrahmaṇyāpraṇavair vācaṃ visṛjerann iti dhānañjapyaḥ
3.8.16	śrutvaivāhūyamānāyā iti śāṇḍilyaḥ
3.8.17	varavaraṇavāgyamane yajamāna eva kuryād ahīneṣu
3.8.18	kṛtvetare yathārthaṃ kṛtvetare yathārtham
3.9.1	mahāvratasya pṛṣṭhya upākṛte yuktvā stomaṃ parimādo gāyed iti bhāṇḍitāyanaḥ
3.9.2	pratigṛhya tṛṇe ayuktveti gautamaśāṇḍilyā dhānañjapyaś ca
3.9.3	prāg eva stotropākaraṇād ity eke
3.9.4	dakṣiṇenāgnīdhrīyaṃ gatvottareṇāgniṃ prāṇaprabhṛtibhir upatiṣṭheraṃs tad uktaṃ brāhmaṇena
3.9.5	sarvāṇy udgātā sakṛt sakṛd gāyet
3.9.6	nidhanamitarāv anūpeyātām
3.9.7	api madhye nidhaneṣu
3.9.8	ādyantasrubdheṣu padāya padāya stobhet
3.9.9	tenaiva pratyāvrajya puccham
3.9.10	vratapakṣayoḥ pūrveṇa dakṣiṇaṃ pakṣam
3.9.11	uttaram api kakṣam upatiṣṭheran
3.9.12	viśvedevā iti vasiṣṭhanihavam ūhet
3.9.13	cātvālam upasthāyottareṇāgnīdhrīyaṃ gatvā paścāt tiṣṭhantaḥ
3.9.14	tata eva pratyaṅmukhā iti dhānañjapyaḥ
3.9.15	tasyottamaṃ nidhanam ā tamitor upeyuḥ
3.9.16	pūrveṇa havirdhāne purastāt pratyaṅmukhāḥ
3.9.17	paścād itareṇa
3.9.18	tata evekṣamāṇā mārjālīyaṃ yat dvandveṣu nāke suparṇam iti
3.9.19	yathā havirdhāne tathā sadaḥ
3.9.20	antarvedeḥ pratyaṅmukhā gārhapatyam iti dhānañjayaḥ
3.9.21	tasyaiva paścāt tiṣṭhanta iti śāṇḍilyaḥ
3.9.22	indraprabhṛti pratyakṣaṃ nidhanam upeyuḥ
3.10.1	atha rājānaṃ saṃnāhayet
3.10.2	tasya dvyavarārdhyau rathāv anuyāyinau syātām
3.10.3	pūrveṇa devayajanaṃ saṃnahyerann anye tasmāt
3.10.4	dakṣiṇena pariyāyuḥ
3.10.5	pūrveṇa patnīśālām udgātā gatvā dakṣiṇe vedyante prāñco darbhān āstīrya teṣv enaṃ prāṅmukham upaveśayet
3.10.6	athāsmai varmābhihared anyaṃ vābhiharantam anumantrayeta uttiṣṭha rājan parivarmāsyaś ca yukto ratho vitato daiva ākhaṇo viśāṃ rājā brāhmaṇa edhi gopteti
3.10.7	paścimena pariyāhīty uktvā tenaiva pratyāvrajyottara enaṃ vedyante 'vasthāpya brūyād hastatraṃ baghnīṣvājyam āyudhaṃ kuruṣva trīn iṣūn upakalpayasvāyasmāyān yam eva kaṃca caturtham iti
3.10.8	pratidhanveti brūyāt
3.10.9	taṃ pratidadhānam anumantrayeta vaiṇāvatāya pratidhatsva śaṅkum āpapro 'ṣṭamo teti papradbrahmaṇo guptyai vidhṛtyai dhārayātreti
3.10.10	saṃhatyātiṣṭheti brūyāt
3.10.11	dakṣiṇena rathapathaṃ kṛtvottareṇāgnīdhrīyaṃ pūrvāpare carmaṇo vibadhnīyuḥ
3.10.12	taṃ bruyāt pradakṣiṇaṃ devayajanaṃ parīyāt pūrvaṃ carmāgamaneṣu vidhyer ekaikenottarottary anatipātayan
3.10.13	aparasmā itare yathābhipretam asyeyuḥ
3.10.14	tṛtīyena viddhvodaṅ prayāyāḥ
3.10.15	tadā caturtham iṣuṃ yāṃ diśaṃ manyethās tām asyer gā dṛṣṭvāvatiṣṭhethāḥ
3.10.16	tatra tvā viśrambhayeyuḥ
3.10.17	brāhmaṇam uktvemam
3.10.18	hiṅkāravelāyāṃ kārayer iti
3.10.19	bhūmidundubhim āvrajet
3.11.1	paścād āgnīdhrīyasyārdham antarvedi śvabhrasya khātaṃ syād ardhaṃ bahirvedi
3.11.2	ārṣabheṇottaralomnā carmaṇābhivihitaṃ syāt
3.11.3	tvaṃ vāg asi ye naḥ satre anindiṣu dīkṣāyāṃ śrānta āsi te rāddhiṃ tebhyo dundubhe rāddhim asmabhyam āvadeti parāvada dviṣantaṃ ghorāṃ vācaṃ parāvadāthāsmabhyaṃ sumitriyāṃ vācaṃ dundubhe kalyāṇīṃ kīrtim āvadeti parāvada dviṣato vādyaṃ durhārdo ye viṣūkuhothāsmabhyaṃ puṣṭiṃ rāddhiṃ śriyam āvadundubha ity enam etaiḥ pṛthag āhatya bāladhānenānyaṃ vāghnantam anumantryāpa upaspṛśya paścāt tiṣṭhanto 'gnim upatiṣṭheran namas te gāyatrāya yat te puro yat te śiro namas te rathantarāya yat te dakṣiṇato yat te dakṣiṇaḥ pakṣo namas te bṛhate yat te uttarato yat te uttaraḥ pakṣo namas te yajñāyajñīyāya yat te paścād yat te pucchaṃ namas te vāmadevyāya yat te ātmā yat te madhyam ity etaiḥ pṛthag aṅgāny anvartham
3.11.4	atha samastena tasmai te subhoḥ subhavo bhūyāsma nāmāsi nāma bhūyāsam āvir asyāvir mā kuru savitaḥ pramāsuvayāṃ manuṣyāṇāṃ bhūtau saṃpaśyasi teṣv abhibhūyāsaṃ śriyaṃ mayi dhehīti
3.11.5	upasthāya sadaḥ praviśeyuḥ
3.12.1	aparayā dvāraudumbarīm āsandīmauñjavivānām atihareyuḥ
3.12.2	yajñiyasya vṛkṣasyaudumbarābhāve
3.12.3	muñjābhāve dārbham
3.12.4	prādeśamātrāḥ pādā aranimātrāṇītarāṇy aṅgāni
3.12.5	dakṣiṇenaudumbarīṃ hṛtvā tasyā uttarato nidadhyuḥ
3.12.6	tām uttareṇodgātā gatvā paścād upaviśya bhūmispṛśo 'syāḥ pādān kṛtvā kūrcāv adhastād upohyābhimṛśed bṛhadrathantare te pūrvau pādau śyaitanaudhase aparau vairūpavairāje anūcī śākvararaivate tiraścī ity etaiḥ pṛthag aṅgāny anvartham
3.12.7	vivayanam ālabhyarcaḥ prāñca ātānā yajūṃṣi tiryañcaḥ sāmāny āstāraṇaṃ śrīr upabarhaṇaṃ vākovākyam atīrekā vāravantīyaṃ saṃdhayor ājanam ātmā pratiṣṭhā yajñāyajñīyam iti
3.12.8	tāṃ mukhenorasā bāhubhyām iti spṛṣṭvārohed vasavas tvā gāyatreṇa chandasā rohantu tān anvadhirohāmi rājyāya rudrās tvā traiṣṭubhena chandasā rohantu tān anvadhirohāmi vairājyāyādityās tvā jāgatena chandasā rohantu tān anvadhirohāmi svārājyāya viśve tvā devā anuṣṭubhena chandasā rohantu tān anvadhirohāmi sāmrājyāyeti
3.12.9	athaitair eva devatā udasya rājaśabdaṃ cāmunā tvā chandasā rohāmīty ārohet
3.12.10	vairājapañcamair iti gautamaḥ
3.12.11	caturbhir iti dhānañjapyaḥ
3.12.12	tribhir iti śāṇḍilyaḥ
3.12.13	āruhya japet syonām āsadaṃ sukhadāmāsadaṃ namas te 'stu mā mā hiṃsīr iti
3.12.14	tasminn ārohati kūrcān āroheyuḥ praṣṭī brahmā gṛhapatiḥ
3.12.15	āsandyā vyākhyātaṃ dravyaṃ vāṇasya dravyaṃ vāṇasya
4.1.1	rohitenānaḍuhenottaralomnā carmaṇāpihitaḥ syāt
4.1.2	tasya daśasu paścācchidreṣu daśa daśa tantyo baddhāḥ syur mauñjyo dārbhyo vā
4.1.3	triṣv iti śāṇḍilyaś catus triṃśanmadhyame trayastriṃśatāv abhita iti
4.1.4	purastād ekaikaśas tās traidhaṃ vibhajya bhūr bhuvaḥ svar ity etābhiḥ pṛthag uttarottary udūhet
4.1.5	tam abhimṛśed vado vada vadā vadī vado vadoruḥ pṛthuḥ sugaḥ sugaṃ tvaḥ karmaḥ karaṇaḥ karaḥ karasyur abhīṣāṭ cābhīṣāhī cābhimātihaś cābhimātihā ca sāsahiś ca sahīyāṃś ca sahasvāṃś ca sahamānāś codayāś ca bṛhadvayāś ca savayāś ca bṛhadvayāś caindrīṃ vācaṃ bṛhatīṃ viśvarūpāṃ śatāyuṣīṃ pravada deva vāṇeti
4.1.6	śithilāṃs tantunā yacched ebhir no vāṇa tantubhiḥ śataṃ rāddhīr ihāvahārātsma sarvetāṣmajīvā jyotir aśīmahīti
4.1.7	vāk sarvaṃ manojyotir mā no bhadra iti japitvā vādayed indreṇa tayeṣīkayā vetasaśākhayā ca sapalāśayā mūlataḥ
4.1.8	prāṇāya tvety ūrdhvam ullikhed apānāya tvety avācam
4.1.9	vyānāya tvā vyānāya tveti triḥ saṃlikhyodañcaṃ prohet
4.1.10	brāhmaṇam uktvemam ullikhann āsveti
4.1.11	āhata dundubhīn pravadantu vīṇā iti brūyāt
4.2.1	alābuvīṇāṃ vakrākapiśīrṣṭyau ca pūrvasyāṃ dvāri bahiḥsadasam
4.2.2	vakrākapiśīrṣṭyau dundubhiṃ ca pratimantrayeta yā vakrāyāṃ kapiśīrṣyāṃ dundubhau yac ca vādyaṃ ghoṣo yo mahato mahāraṃs tena no rāddhi māvadeti
4.2.3	mahāvīṇāpi śīlavīṇe cāparasyām antar iti gautamaśāṇḍilyau bahir iti dhānañjapyaḥ
4.2.4	alābuvīṇāpi śīlavīṇe ca pratimantrayetālābuvīṇe 'pi śīlī ca yaṃ mantram adhijagmatus tenedam upagāyatāṃ te sāmamaheṣyata iti
4.2.5	paścimenopagātṝn dve dve ekaikā patnī kāṇḍavīṇāṃ pichorāṃ ca vyatyāsaṃ vādayet
4.2.6	upamukhaṃ pichorāṃ vādanena kāṇḍamayīm
4.2.7	tā apaghāṭilā ity ācakṣate
4.2.8	tāḥ pratimantrayeta yāṃ patny apaghāṭilāṃ mṛdukaṃ vādayiṣyati sārātimapavādhatāṃ dviṣantaṃ taijanitvagiti
4.2.9	sarvam anuvīkṣamāṇo japed ākrandā ulūlayaḥ prakośā yavācaṣṭati sarvā sattrasya sā rāddhis tathedaṃ sāma gīyata iti
4.2.10	japed eva suparṇo 'smi garutmān premāṃ vācaṃ vadiṣyāmi bahu kariṣyantīṃ bahu kariṣyan svargam ayiṣyantīṃ svargam ayiṣyan mām imān yajamānān iti
4.3.1	brāhmaṇo 'bhigaraḥ pūrvasyāṃ sadaso dvāri pratyaṅmukha upaviśet
4.3.2	vṛṣalo 'pagaro 'parasyāṃ prāṅmukhaḥ
4.3.3	sa brūyān nārātsur ime sattriṇa iti
4.3.4	arātsur ity abhigaraḥ
4.3.5	dakṣiṇena mājīlīyam aryo 'ntarvedi dakṣiṇāmukhas tiṣṭhed bahirvedi śūdra udaṅmukhaḥ
4.3.6	aryābhāve yaḥ kaścāryo varṇaḥ
4.3.7	tau śvetaṃ parimaṇḍalaṃ carma vyāyacchetāṃ
4.3.8	śūdraḥ pūrvaḥ
4.3.9	pūrveṇāgnīdhrīyaṃ brahmacāry antarvedy udaṅmukhas tiṣṭhed bahirvedi puṃścalī dakṣīṇāmukhī
4.3.10	sā brūyād duścaritin navakīrṇinn iti
4.3.11	dhik tvājālmipuṃścalī grāmasya mārjani puruṣasya puruṣasya śiśnapraṇejanīti brahmacārī
4.3.12	evam ā tṛtīyaṃ vyatyāsam
4.3.13	sarveṣāṃ karmaṇi niṣṭhite tad evābhigaras trir brūyāt
4.3.14	avasṛjya śūdraḥ pradravet
4.3.15	taṃ tenaivāvakṣiṇuyāt
4.3.16	yathābhipretam itarāṃ brahmacāryy ākrośet
4.3.17	paścimenāgnīdhrīyaṃ bahirvedi pariśrite mithunau saṃbhavetāṃ yau varṇau labheran
4.3.18	gṛhapater dāsyo navān udaharaṇān pūrayitvā pradakṣiṇaṃ mārjālīyaṃ pariyur hai mahā3 idaṃ madhv idaṃ madhv iti vadatyaḥ pañcāvarārdhyāḥ pañcaśataṃ parārdhyāḥ pañcaviṃśatiḥ sāṃpratāḥ
4.3.19	sarvāsu sraktiṣu dundubhīn ābadhnīyuḥ
4.3.20	uttarottari vāco vyāhārayeyur yāvatīr adhigaccheyuḥ
4.3.21	ghoṣāṃś ca
4.3.22	hiṃkāram anv abhigaraḥ prabhṛtayaḥ kṛtvā yathārthaṃ syuḥ
4.3.23	ā stotrāntāt kumbhinyaḥ sarve ca ghoṣāḥ
4.4.1	pañcaviṃśe caturviṃśasyottame paryāye paricarāyām āvaped iti gautamaḥ
4.4.2	āvāpasthāna iti dhānañjapyaḥ
4.4.3	prathamasyāvāpasthāna iti śāṇḍilyaḥ
4.4.4	caturviṃśena vā stutvā madhyamām ahiṃkṛtāṃ tṛcasya prastuyāt
4.4.5	sa āskando nāma
4.4.6	tan na kuryād iti śāṇḍilyāyanaḥ
4.4.7	uttamāyāṃ stotrīyāyām astutāyāṃ pādāv upāvaharet sahanidhanena bhūmau pratiṣṭhāpayet
4.4.8	āhriyamāṇe bhakṣe pratilomair ārohaṇīyair avaruhya japen maho dyauḥ pṛthivī ca na imaṃ yajñaṃ mimikṣatāṃ pipṛtān no bharīmabhir iti
4.4.9	adha āsīnāḥ śeṣeṇa stuvīran
4.4.10	udayanīye 'tirātre saṃsthite 'vabhṛtham abhyaveyur anupamajjantaḥ
4.4.11	pāṇibhis tu saṃdhāveran
4.4.12	yasyātra patnī syāt pṛṣṭhaṃ tayā vyuddhāvayet
4.4.13	tān unnetodānayet
4.4.14	udetya gṛhapatiḥ somopanahanaṃ paridadhīta
4.4.15	vastrāṇītare
4.4.16	abhyukṣaṇaprabhṛti samāpayeyuḥ
4.4.17	yeneto gaccheyur anyena pratyānavreyuḥ
4.4.18	anūbandhyavapāyāṃ hatāyāṃ dakṣiṇe vedyante keśaśmaśrūṇi vāpayeran
4.4.19	tasmin saṃsthite prāñca udañco vā gatvā pṛthagudavasānīyābhir iṣṭibhir āhitāgnayo yajñeran
4.4.20	gṛhapatiṃ yajamānam anāhitāgnaya upāsīran
4.4.21	taddevatyaiḥ sthālīpākair yajerann iti dhānañjapyaḥ
4.4.22	saṃvatsaraṃ saṃvaseyuḥ
4.4.23	dvādaśarātramahorātrau vā
4.4.24	yāvad vā sunuyur yavad vā sunuyuḥ
4.5.1	athāto gavāmayanavikalpāḥ
4.5.2	sarvaṃ jyotiṣṭomenaike
4.5.3	atirātracaturviṃśanavāhavratātirātrā vā yathāsthānaṃ syuḥ śeṣo jyotiṣṭomena
4.5.4	atra vā goāyuṣī pṛṣṭhyābhiplavau daśarātram ity upāharet sa saṃvatsarapravarhaḥ
4.5.5	śaṅkhāhataṃ ca
4.5.6	nānāhobhir vayaṃ kalpayāmo yathaitad brāhmaṇam
4.5.7	atirātram ubhayasāmānaṃ kurvann āndhīgavād uttare udalabṛhatī ṣoḍaśimāṃś ced audalasthāne nānadam
4.5.8	pūrvo bṛhataḥ sāmatṛcaḥ
4.5.9	caturviṃśam arathantaram eke
4.5.10	rathantarapṛṣṭhaṃ vā bṛhadanuṣṭupkam
4.5.11	agniṣṭomasaṃsthaṃ cet triṃśāny ājyāni ṣaṭtriṃśāni pṛṣṭhāni
4.5.12	ṣaṭtriṃśāni vā hotṛkasāmāni
4.5.13	pṛṣṭhānāṃ vāṣṭācatvāriṃśāni
4.5.14	sarvāṇi vā triṃśāni stotrāṇi
4.5.15	vyatyāsaṃ vā triṇavatrayastriṃśau
4.5.16	etad antarukthyam
4.5.17	abhiplavaṃ svarasāmnaś ca jyotiṣṭomatantra eke kalpayanti
4.5.18	tathā satāṃ śāṭyāyaninaḥ ṣaḍahavibhaktīr anukalpayanti
4.5.19	dvividham abhiplavam eka upavatyagriyavatī ca vyatyāsaṃ pratipadau rāthantarabārhatāni cājyāni
4.5.20	ājyapratipadāvauśanakāve antye pārthayāme vā bārhatānāṃ svayonyabhīvartto rathantarapṛṣṭheṣu śyaitarkṣu bṛhatpṛṣṭheṣu
4.5.21	vyūḍhaṃ pṛṣṭhyam eke
4.5.22	tasya samūḍhāt prathamasyāhno bahiṣpavamānam
4.5.23	samūḍham eke rathantarabṛhatpṛṣṭham
4.5.24	nānāpṛṣṭhe cottare caturahe rathantarabṛhatī vyatyāsaṃ pavamāneṣu bṛhatīṣu rathantaram anuṣṭupsu bṛhate dvitīye
4.5.25	bṛhaduttamaṃ samūḍhe
4.5.26	āṣkāraṇidhanāt pūrvaṃ kaulmalabarhiṣam
4.5.27	āndhīgavācchyāvāśvam
4.5.28	upottamaṃ samūḍhe
4.6.1	ānūpopakramā bṛhato pañcame
4.6.2	mānavāt pūrvaṃ hārāyaṇam
4.6.3	madhuścyunnidhanād ākūpāram
4.6.4	upottamaṃ samūḍhe
4.6.5	bṛhataḥ pūrve traya ekarcaḥ
4.6.6	rathantarād uttare
4.6.7	ṣaṣṭhe ca bṛhato vyūḍhe
4.6.8	nityau ca śaśakaṇā tṛtīye pṛṣṭhye
4.6.9	abhīvarttakāleye bṛhatīṣv anukalpayed iti gautamaḥ
4.6.10	neti dhānañjapyaḥ
4.6.11	vyūḍhaṃ nānukalpayed iti śāṇḍilyāyanaḥ
4.6.12	ekaviṃśatyahakāriṇa upariṣṭād abhijitaḥ pṛṣṭhyam upayanti prāk ca viśvajitaḥ svarasāmnaś cokthyān
4.6.13	abhijidviśvajitau vyatiharanty eke
4.6.14	abhijito rathantarapṛṣṭhasya rāthantarī pratipaddhotur ājyaṃ cābhi vāyum ity auśanaṃ jyotiṣṭomaṃ paraṃ sujñānam uṣṇihi śyāvāśvāt pūrve gaurīvitabṛhatoḥ
4.6.15	svayonino rathantarabṛhatī svarasāmasv eke
4.6.16	svarapṛṣṭhāś cet svārasāmikeṣu pṛṣṭhastotrīyeṣu yathāsvaṃ svārāṇi cārbhavāntyāni haigatagautamayoḥ sthāne rathantaram antarikṣasya gautamaṃ svarasya bṛhaddvitīye nityaṃ ca sāmatṛcaḥ
4.6.17	ūdalatvāṣṭrīsāmnoruddhāraḥ
4.6.18	viṣuvato divaike prātaranuvākam upākurvanti
4.6.19	bahir asyaike bahiṣpavamānena stuvate
4.6.20	agnir indrāyopāsmai pavasva vāca iti stotrīyaṃ śuṅgāḥ
4.6.21	vāta āvātv iti māṣaśarāvayaḥ
4.6.22	yajñāyajñīyabhāse vyatiharanty eke
4.6.23	baṇ mahāṁ asi sūryendram iddevatātaye śrāyanta iva sūryam iti mahādivākīrtyastotrīyā vikalpate
4.7.1	kakubuṣṇihāv uddharati pipīlikamadhyāṁ śyāvāśvavikarṇagaurīvitāndhīgavaudalabhāsāny anuṣṭubhy audalasthāne vā vāṅnidhanaṃ krauñcam araṇye geye tṛcayor vratāt pare
4.7.2	viśvajiti yajñāyajñīyabṛhatī vyatiharanty eke
4.7.3	bṛhatpṛṣṭhaś cet tṛtīyāt sāhasrāt prātaḥsavanaṃ kāleyasthāne samantam ābhijitāni pṛṣṭhānīndrakratau śyaitāḥ kakubuṣṇihāv uddharati pipīlikamadhyā anuṣṭupprabhṛti vratāt
4.7.4	uttare pakṣasyayanavikalpāḥ
4.7.5	abhiplavapṛṣṭhyān pratilomān upayanty aharāvartakāriṇaḥ
4.7.6	pṛṣṭhyābhiplavān anulomān māsāvartakāriṇaḥ
4.7.7	goāyuṣī ca vipariharanti
4.7.8	uttamaṃ saṃbhāryaṃ kurvan saptamān māsān pṛṣṭhyābhilavān uddharet pañcāyanamāsān kṛtvā daśarātramiśrād abhiplavam uddharret
4.7.9	tathā sati pūrve pakṣasi vikalpyaḥ
4.7.10	ṣaṣṭhād abhiplavapṛṣṭhān uddhṛtya caturviṃśād uttarān kuryāt
4.7.11	samau pakṣau cikīrṣan pañcāyanamāsān kṛtvā daśarātramiśraṃ māsam uddharet pañcadaśau pakṣau vratasyāparimātkaṃ bṛhatpṛṣṭhaṃ viśvajitam
4.7.12	viśvajita upariṣṭād āyuṣam eka upayanti
4.7.13	tathā sati goāyuṣor aikāhike bṛhatyau
4.7.14	daśarātram eka āvartayanti
4.7.15	tasmād vrataṃ yadā paraṃ vratānte mānasaṃ sāṃvargyajitā gotamāḥ
4.8.1	jyotiṣām ayanavikalpāḥ
4.8.2	tatra yadādito 'ntatas tadūrdhvaṃ viṣuvataḥ
4.8.3	māsi māsy ādyasyābhiplavasya sthāne trikadrukāḥ
4.8.4	sa ṣaṭtriṃśadūno nākṣatraḥ saptaviṃśino hi māsāḥ
4.8.5	ṣaṣṭhādyasyābhiplavasya sthāne jyotirgauś ca jyotir evāvṛtte sa navono nākṣatra eva trayodaśī
4.8.6	yugmamāseṣv ādyasyābhiplavasya sthāne tatpañcāhaḥ sa ṣaḍūnaś cāndramasaḥ
4.8.7	ṣaṣṭhādau trikadrukān abhiplavaṃ copadadhyāt so 'ṣṭādaśādhikaḥ paurṇamāsī prasavas tairyagayanika ādityasya
4.8.8	utsarjanāni māsi māsi
4.8.9	yathānta evamāvṛttānām ādiḥ
4.8.10	pūrveṣv abhiplaveṣu ṣaṣṭham ahar ukthyaṃ kṛtvāgniṣṭomam uttame
4.8.11	tadvaikatrikastomam
4.8.12	asṛkṣateti bahiṣpavamānaṃ gāyatraṃ gāyatryām āśvam aiḍaṃ bṛhatyāṃ goṣṭho vāyāruceti gāyatrapārśvam ārbhavaḥ
4.8.13	savanavidhaṃ paśuṃ kurvann uttamam abhiplavapañcāhaṃ kṛtvā ṣaṣṭhasthāne savanavidhaḥ paśuḥ
4.8.14	prathamaṃ cābhiplavaṃ pañcāhaṃ kṛtvā māsānte savanavidhaḥ paśuḥ
4.8.15	sarvān ūnān eke prathamam abhiplavapañcāhaṃ kuryuḥ
4.8.16	ahanī vā samasyeyur abhiplavapṛṣṭhyayoḥ sānnipātike
4.8.17	abhiplavayor uttame
4.8.18	tathā saty ekādaśyāṃ pūrvapakṣasya dīkṣitvā trayodaśadīkṣāḥ kurvīran
4.8.19	saptadaśa vā
4.8.20	vyatyāsaṃ vā pūrṇā nānūnapūrṇā nāvṛttācchālaṅkāyaninaḥ
4.8.21	ekāṣṭakādīkṣiṇa upasargiṇas te tūṣṇīm ekatriṃśam ahar āsīran
4.8.22	savanavidhena vā paśunā yajñeran
4.8.23	adhvaryubahvṛcaiḥ samayaṃ kṛtvā dīkṣerann evam avilāpo bhavatīti bhavatīti
4.9.1	sarvatra brahmā dakṣiṇata udaṅmukhaḥ kuryāddhomebhyo 'nyat
4.9.2	pākayajñā ity ācakṣata ekāgnau yajñān
4.9.3	teṣāṃ hoṣyatsu tūṣṇīm upaviśeddhute yathārthaṃ syāt
4.9.4	śūlagave ca balīn hriyamāṇān anugacchen nidhīyamānānāṃ dakṣiṇataḥ sthitvā nihiteṣv apa upaspṛśyānapekṣaṃ pratyāvrajet
4.9.5	tūṣṇīṃ pākayajñe dakṣiṇām om iti vā pratigṛhṇīyāt
4.9.6	paśur eva paśor dakṣiṇā pūrṇapātraṃ sthālīpākasya
4.9.7	ubhayor vā yathotsāham
4.9.8	karmādiṣu sarveṣu adhvaryusaṃpraiṣam āgamayet
4.9.9	pūrvayā ca dvārānādeśe praviśet
4.9.10	agnyādheye dakṣiṇayā dvārā prapadya cātuṣpraśyaṃ nirvapsyatsu tūṣṇīm upaviśet
4.9.11	nirupte yathārthaṃ syāt
4.9.12	tad uddhariṣyatsv evam eva
4.9.13	tacced ṛtvigbhiḥ prāśayeyus tandulān ādāyāpavidhyeyur neṣṭāvaddhiṃkṛtānīti
4.9.14	athānyān hutāsv āśvatthīṣv anudadhīran
4.9.15	ādhāsyamānasyāraṇyoḥ prattayo yathārthaṃ syāt
4.9.16	pūrvāhṇe dakṣiṇenāgnyāyatanāni gatvā yatrāgniṃ manthiṣyantaḥ syus taddakṣiṇato nirastaḥ prarāvasur iti dakṣiṇā tṛṇaṃ nirasyed ā vasoḥ sadane sīdāmīty upaviśet bhūr bhuvaḥ svar bṛhaspatir brahmāhaṃ mānuṣa om ity etenopaviśet yajuṣeti yatra syāt
4.9.17	agniṃ praṇīyamānaṃ yathetam anugacchet
4.9.18	nidhīyamānasya dakṣiṇataḥ sthitvā nihite yajuṣopaviśet
4.9.19	atra prathamam iti śāṇḍilyaḥ
4.9.20	dvitīyam iti dhānañjapyaḥ
4.9.21	jāte rathantaraṃ gāyed vāmadevyaṃ hriyamāṇe bṛhannihite sarvāṇi tṛceṣu manasā
4.9.22	prathamottamayoḥ sthāne vāravantīyayajñāyajñīya iti lāmakāyanaḥ
4.9.23	pūrve kalpe bhūyāṃsīti dhānañjapyaḥ
4.10.1	manthiṣyatsvaraṇī ālabhyāraṇyor iti gāyet
4.10.2	mathyamāne 'gniṃ nara ity etayor anyatarat
4.10.3	dhūma udite tveṣas te dhūma ṛṇvatīti
4.10.4	prajvalite 'darśi gātv iti
4.10.5	nidhīyamāne gavāṃ vrataṃ yad agnim īḍa iti
4.10.6	yāni vainam adhvaryur brūyāt tāni gāyet
4.10.7	tāny udgātṛkarmaika udgātā sāmavedeneti śruteḥ
4.10.8	yathā vihavyasajanīyakayāśubhīyāni hotuḥ
4.10.9	prastotuś ca vairājaśakvaroprastāvāḥ
4.10.10	sarvaiś cāvidhānād brahmatvakāribhiḥ
4.10.11	karmayogāc codgātuś catvāro mahartvijaḥ prāśnantīti ha cātuṣprāśyaprāśanam
4.10.12	adhikārāt tu brahmaṇaḥ
4.10.13	udgātre cāvidhānāt
4.10.14	dṛṣṭaṃ cānena sāmagānaṃ vājapeyasautrāmaṇyoḥ
4.10.15	udgāteti yathābhūyaso vādaḥ
4.10.16	hautre vidher vihavyādīni
4.10.17	stotravat prastāvāḥ
4.10.18	virāṭsu sruvanti purīṣeṇa sruvata iti bahuśruteḥ
4.10.19	avidhānaṃ vidhidvaidhāt
4.10.20	yāvadvacanaṃ karmayogaḥ
4.10.21	hutāyāṃ pūrṇāhutau yathārthath syāt
4.10.22	akṣāṃś ced abhijuhuyus tatra gatvā tūṣṇīm upaviśet
4.10.23	tair dyūte yathārthaṃ syāt
4.10.24	iṣṭyādiṣu sarveṣu yajuṣopaviśet
4.10.25	pūrve yajamānāt
4.10.26	āhavanīyaṃ prati
4.10.27	paridhyor vā saṃdhiṃ srucāṃ vāgrāṇy utkaraṃ vā
4.10.28	tam antareṇāhavanīyaṃ ca yajamānasaṃcaro nānyeṣām
4.10.29	taṃ yadādhvaryur brūyād brahmann idaṃ kariṣyāmīti savitṛprasūto 'daḥ kuru bhūr bhuvaḥ svar bṛhaspatir brahmāhaṃ mānuṣa om ity ete nānumantrayeta
4.11.1	praṇītāsu praṇīyamānāsu vācaṃ yacched ā tāsāṃ vimocanāt
4.11.2	tāsv eva praṇīyamānāsv āhaviṣkṛta stambayajuṣaś cādhyāsamidhaḥ prasthānīyāyā iti vā
4.11.3	yatra vādhvaryur bahvṛcau ceṣṭetāṃ yatra vā na ceṣṭeta vāgyataḥ prāyastveva syāt
4.11.4	prāyaścittaṃ cet kartavyaṃ syād bhūḥ svāheti gārhapatye juhuyāt bhuvaḥ svāheti dakṣiṇāgnāv āgnīdhrīye sutyā cet svaḥ svāhety āhavanīye bhūr bhuvaḥ svaḥ svāheti tatraiva
4.11.5	hutvā brūyāc ceṣṭatākārṣmaprāyaścittam iti
4.11.6	avelāyāṃ ced vyāhared ayajñiyaṃ vāpadyetaitā eva vyāhatīr anuprekṣetedaṃ viṣṇur iti varcam
4.11.7	amāvāsyāyāṃ dohanapavitre mārjayerann āpohiṣṭhīyābhiḥ
4.11.8	tadabhāve dārbhe
4.11.9	sarveṣṭiṣv iti śāṇḍilyāyanaḥ
4.11.10	prāśitram āhriyamāṇaṃ pratimantrayeta mitrasya tvā cakṣuṣā pratipaśyāmīti
4.11.11	apa ācamya pratigṛhṇīyād devasya tveti
4.11.12	vyūhya tṛṇāni purastād daṇḍaṃ sādayet pṛthivyās tvā nābhau sādayāmīti
4.11.13	aṅguṣṭhenānāmikayā cādāyāgneṣ ṭvāsyena prāśnāmīti prāśnīyād asaṃkhādan nigiret
4.11.14	apa ācamyorasi pāṇiṃ nidadhītendrasya tvā jaṭhare sādayāmīti
4.11.15	prakṣālya prāśitraharaṇaṃ tatra nidadhyāt
4.11.16	yathāhṛtaṃ vā pratihārayet
4.11.17	brahmabhāgam āhṛtaṃ tatropanidadhīta
4.11.18	tam iṣṭau saṃsthitāyāṃ prāśnīyāt
4.11.19	anvāhāryam āhṛtaṃ tūṣṇīm ālabheta
4.11.20	prajāpater bhāgo 'sīti vā
4.11.21	athāparaṃ prajāpater bhāgo 'sy ūrjasvān yayasvān akṣito 'sy akṣityai tvā prāṇāpānau me pāhi samānavyānau me pāhy udānarūpe me pāhy ūrg asy ūrjaṃ mayi dhehīti
4.11.22	tatraiva yajamānaṃ vācayet prajāpatiṃ tvayā samakṣādadhyāsamāgamyā anvāhāryaṃ dadāni brahman brahmāsi brahmaṇe tvā hutādadhyā mā mā hiṃsīr ahuto mahyaṃ śivā bhaveti
4.12.1	samidhaṃ prasthānīyām anumantrayeta deva savitar etat te yajñaṃ prāhur bṛhaspataye brahmaṇe tena yajñam ava tena yajñapatiṃ tena mām ava mano jūtir juṣatām ājyasya bṛhaspatir yajñam imaṃ tanotv ariṣṭaṃ yajñaṃ sam imaṃ dadhātu viśve devā sa iha mādayantām ity upāṃśu pratiṣṭhety uccaiḥ
4.12.2	sarvānumantraṇena vā
4.12.3	vimuktāsu praṇītāsu samidha ādadhyād yathāvabhṛthād udetya
4.12.4	etat sarveṣṭīnāṃ brahmatvam
4.12.5	samānāhany ekāsane na punar yajuṣopaviśed iti śāṇḍilyaḥ
4.12.6	agnyādheyeṣv iṣṭiṣu prathamāyāṃ yajuṣopaviśeta uttamāyā samidha ādadhyād iti gautamaḥ
4.12.7	pṛthagiṣṭiṣv iti dhānañjapyaḥ
4.12.8	cātuṣprāśyaṃ ca prāśnatsu dhenuṃ dadyād brahmaṇe 'dhvaryave cāgnipadaṃ dhenūr hotre vatsatarī brahmaṇe 'naḍuho 'dhvaryave tathodgātre sarve trivargāḥ paṣṭhauhīm agnīdhrāya sarvebhyo 'śvarathaṃ kuṇḍale ceti
4.12.9	evam eva dhenum agnipadaṃ ceti śāṇḍilyaḥ
4.12.10	dhenum anaḍvāhaṃ vatsatarīṃ vatsataram ajaṃ pūrṇapātraṃ tatprathamāyām iṣṭau dadyāt
4.12.11	tathottarayor anyatrājapūrṇapātrābhyām iti
4.12.12	varaḥ saptamo dakṣiṇānāṃ trayodaśo vā pañcaviṃśo vaitad vājasaneyakam
4.12.13	agnyādheyāntān kurvate pūrṇāhutim akṣābhihomam iṣṭīr iti
4.12.14	mithunau dakṣiṇānvārambhaṇīyāyām iṣṭau
4.12.15	vājināśvinagharmāṇām ṛtvikṣapahavam iṣṭvā prāṇabhakṣaṃ bhakṣayet pratyakṣabhakṣaṃ sve yajñe
4.12.16	yan me retaḥ prasicyate yadā me 'pi gacchati yad vā jāyate punas tena mā śivam āviśa tena mā vājinaṃ kuru tasya te vājapītasyopahata upahūtasya bhakṣayāmīti vājinasya
4.12.17	ṛtūnāṃ tvā vākṣināṃ vājinaṃ bhakṣyāmīti vā
4.12.18	ubhābhyāṃ vobhābhyāṃ vā
5.1.1	cāturmāsyeṣu varuṇapraghāsānāṃ stambayajur hariṣyatsu yajuṣopaviśet
5.1.2	vilikhite cātvāle 'dhvaryuṇā saha pratyāvrajyāhavanīya upaviśet
5.1.3	agnī praṇīyamāṇau yathetam anugacchet
5.1.4	adhvaryuś ced bruyād brahmann ekasphyayopasaṃbhindhīti sphyenāhavanīyāt pāṃśūn upahatyottarasyā veder dakṣiṇād antāt karṣann iyād āvedi
5.1.5	madhyād ekā cet
5.1.6	prohya sphyaṃ paścimena vedī gatvā nidhīyamānayor agnyos tūṣṇīm upaviśet
5.1.7	etat karmāgnipraṇayaneṣu sarveṣu
5.1.8	avabhṛthanyaṅgaṃ gacchatsu pūrveṇāgnī cātvālaṃ ca gacchet paścimena vedī cālātvaṃ ca sve yajñe haviryajñeṣv eṣa saṃcara uttareṇa vihāraṃ karmabhyaḥ
5.1.9	yathā cātvāle tathā yūpe śāmitre ca paśau
5.1.10	avabhṛthanyaṅgaṃ prāpyābhyukṣaṇaprabhṛti sautyaṃ karma samāpayeyuḥ
5.1.11	sākamedheṣu kṣīraudanasya yathārthaṃ prāśnīyāt
5.1.12	yajamānaṃ brūyāt prabhūtam annaṃ kāraya suhitā alaṃkṛtā bhavatety amātyān brūhi vatsāṃś ca mātṛbhiḥ saha vāsayeta
5.1.13	pūrvāhṇe 'dhvaryuḥ kṣīraudanam ṛṣabhasya ravathe juhoti brahmāṇam upaveśya
5.1.14	ṛṣabhe 'ruvati brahmaiva brūyāj juhudhīti
5.1.15	tūṣṇīṃ paitṛyajñikāyāṃ sarvaṃ kuryād om ity evānumantrayet
5.2.1	yajñopavītaprācīnāvītayor adhvaryum anu vidadhīta
5.2.2	tasyā havīṃṣi nirvapsyatsu dakṣiṇayā dvārā prapadya paścāt prāṅmukha upaviśet
5.2.3	evam eva vediṃ gatvā stambayajur hariṣyatsu
5.2.4	ājyabhāgayor hutayor dakṣiṇenāgniṃ gatvā purastāt pratyaṅmukha upaviśed yajamānaś ca
5.2.5	ite sviṣṭakṛte yathetaṃ pratyāvrajyopaviśetām
5.2.6	prāśitram āhṛtam upaghrāyāpavidhyet
5.2.7	ājyaṃ cet prāśitrabhāgād avadyeyus tad upaghrāyāpa upaspṛśet
5.2.8	iḍāṃ ca pratigṛhya pratiprayaccheta
5.2.9	pariṣikte 'dhvaryuṇāhavanīyam upatiṣṭheran dakṣiṇenāgniṃ gatvottareṇa dakṣiṇāgniṃ sve yajñe
5.2.10	akṣann amīmadanta hīti prathamāsu sadṛśaṃ tvā vayaṃ maghavan mandiṣīmahi pra nūnaṃ pūrṇabandhuraḥ sruto yāsi vaśāṃ anuyojānv indra te harī iti dvitīyopāṃśu śṛṇuhī gira iti tṛtīyā
5.2.11	tata evekṣamāṇā gārhapatyaṃ mano 'nvāhavāmahe nārāśaṃsena somena pitṛṇāṃ ca manmabhiḥ punar naḥ pitaro mano dadātu daivo jano jīvaṃ vrātaṃ sace mayā na etu manaḥ punaḥ kratve dakṣāya jīvase jyok ca sūryaṃ dṛśe 'yam iti
5.2.12	kayā naś citra ābhuvad ity ekayā dakṣiṇāgnim
5.3.1	traiyambakā nāmāpūpā bhavanty ekakapālāḥ
5.3.2	teṣāṃ yam adhvaryurākhatkara upopet tatrāpa upaspṛśeyuḥ śivā naḥ śanta mā bhava summṛḍīkā sarasvati mā te vyoma saṃdaśa iti
5.3.3	āsītetareṣāṃ hūyamāna iti dhānañjapyaḥ
5.3.4	tiṣṭhed iti śāṇḍilyaḥ
5.3.5	hute tiṣṭhanto japeyur avāṃ varudramayakṣmahmavadevaṃ tyambaka yathā naḥ śreyasas karad yathā no vasīyasas karad yathā naḥ paśumatas karad yathā no vyavasāyayād bheṣajam asi bheṣajaṃ gave 'śvāya puruṣāya bheṣajaṃ sugaṃ meṣāya meṣyai subheṣajaṃ yathāsad iti
5.3.6	yajamānasyāmātyā ekaikam apūpam ādāya triḥ pradakṣiṇam agniṃ pariyuḥ
5.3.7	tatra brahmā pariyañ japed iti dhānañjapyas tiṣṭhann iti śāṇḍilyas tryambakaṃ yajāmahe sugandhiṃ puṣṭivardhanam urvārukam iva bandhanān mṛtyor mukṣīyamāmṛtād iti
5.3.8	evaṃ parītyodasyeyuḥ
5.3.9	teṣāṃ brahmaikaṃ lipsitvā yasya sa syāt tasmai prayacchet
5.3.10	tasya vaiva santaṃ pāṇāv ālabheta
5.3.11	tathaiva pratiparīyuḥ
5.3.12	yatrainān adhvaryur āsajet tatropatiṣṭherann eṣa te rudra bhāgas tenāvasena paromūjavatotīhi kṛttivāsāḥ pinākahasto 'vatatadhanvom ity ā tamitor upeyuḥ
5.3.13	śaṃ no devīr ity apa upaspṛśyānapekṣaṃ pratyāvrajeyuḥ
5.3.14	varuṇapraghāsair vyākhyātaṃ brahmatvaṃ haviryajñeṣu
5.3.15	paśūnāṃ yūpāhutiṃ hoṣyatsu tūṣṇīm upaviśet
5.3.16	hutāyāṃ yathārthaṃ syāt
5.3.17	vapāyāṃ hutāyām idam āpa iti cātvāle mārjayitvā sarvapaśūnāṃ yathārthaṃ syāt
5.4.1	puroḍāśena cariṣyatsu tūṣṇīm upaviśet
5.4.2	āhṛtaṃ puroḍāśam ālabhya brūyāt prāśnantu ye prāśiṣyanta iti
5.4.3	anuvrajet sarvapaśūnāṃ patnīsaṃyājān iti dhānañjapyaḥ
5.4.4	savanīyasyaiveti gautamaḥ
5.4.5	na savanīyasya ca neti śāṇḍilyaḥ
5.4.6	hṛdayaśūlo 'trāvabhṛthanyaṅgasthāne bhavati tasminn apa upaspṛśeyur dhāmno dhāmno rājaṃs tato varuṇa nomuñca yadāpo aghnyā varuṇe 'tiṣayāmahe tato varuṇa nomuñca sumitriyāna āpa uṣadhayaḥ santu durmitriyās tasmai santu yo 'smān dveṣṭi yaṃ ca vayaṃ dviṣma iti
5.4.7	abhyukṣaṇaprabhṛty ata ūrdhvam
5.4.8	nādityam upatiṣṭheran
5.4.9	pūrṇāhutau hūyamānāyām āsitvā hutāyāṃ yathārthaṃ syāt
5.4.10	saktuhomāñ cej juhuyur āsītā teṣāṃ homāt
5.4.11	sautrāmaṇyāṃ surākarmasv āvrājam āsīt
5.4.12	tatra dvāv agnī atipraṇayanti
5.4.13	tayor dakṣiṇata āsīt
5.4.14	dakṣiṇam adhy adhi kumbhyām āsaktāyāṃ surāśeṣeṣy āsicyamāneṣūpatiṣṭheran yat te pavitram arciṣy agne vitatam antaraṃ brahma tena punīhi meti
5.4.15	aśvinor grahasya bhakṣayed yam aśvinā namucer āsurād adhi sarasvaty asunod indriyeṇemantaṃ śukraṃ madhumantam indaṃ somaṃ rājānam iha bhakṣayāmīti bhakṣayeta
5.4.16	yajamānaṃ ced vasātiśeṣeṇābhiṣiñceyur upotthāyāntareṇāgnī gatvādhvaryuṇoktaḥ saṃśānāni gāyet padāya padāya stobheta
5.4.17	nidhanāny apayanto yajamānasya mūrdhānam ālabheran
5.4.18	saṃ tvā hinvantīty eteṣāṃ pūrvaḥ pūrvaḥ stobha uttaraṃ nidhanam
5.4.19	śravasaḥ sthāne saṃjityai vijityai satyajityai jityā iti kṣatriyasya saṃpuṣṭyai vipuṣṭyai satyapuṣṭyai puṣṭyā iti vaiśyasya
5.4.20	dve sautrāmaṇyau kaukilī carakasautrāmaṇī ca
5.4.21	kaukilyāṃ sāmagānaṃ netarasyām
5.4.22	sapta haviryajñasaṃsthāḥ sapta somasaṃsthāḥ
5.4.23	tāsāṃ haviryajñasaṃsthānām agnyādheyam agnihotraṃ darśapūrṇamāsau cāturmāsyāni paśubandhaḥ sautrāmaṇī pākayajña iti
5.4.24	atha somasaṃsthā agniṣṭomo 'tyagniṣṭoma ukthyaḥ ṣoḍaśy atirātro vājapeyo 'ptoryāma ity aptoryāma iti
5.5.1	sutyāyāṃ brahmaṇaḥ prāk subrahmaṇyāyā udgātreṇa samānaṃ karma
5.5.2	īkṣaṇākramaṇe vedeḥ saṃcaradhiṣṇyopasthānadakṣiṇāpratigrahabhakṣāḥ stomavimocanāc cordhvam anyat sāmagānāt
5.5.3	anu syāt tu dīkṣaṇīyāyām
5.5.4	tasyā saṃsthitāyām āsītādīkṣaṇād yajamānasya
5.5.5	taṃ yadādhvaryur vācaṃ yamayed atha yathārthaṃ syāt
5.5.6	mahāvīrān saṃbhariṣyatsu tūṣṇīm upaviśet saṃbhṛteṣu yathārthaṃ syāt
5.5.7	prāyaṇīyāyāṃ saṃsthitāyāṃ yathetaṃ niṣkramya pūrveṇa patnīśālāṃ tiṣṭhed ābhihomāt padasya rājakrayaṇyāḥ
5.5.8	abhihuta uttareṇa somavacanaṃ gatvā prāg vā padābhihomād dakṣiṇena yatra rājānaṃ kreṣyantaḥ syus tatra gatvā tūṣṇīm upaviśet
5.5.9	krīte prāṅ utkrāmet paścimenainaṃ hṛtvā rājānam ādadhyur āhitaṃ pūrveṇa parītyohyamānam anugacched dakṣiṇena ced gataḥ syāt
5.5.10	uttareṇa cet krīte pratyaṅ utkrāmet
5.5.11	pūrvaṇainaṃ hṛtvā rājānam ādadhyuḥ
5.5.12	āhitaṃ paścimena parītyohyamānam anugacchet
5.5.13	tām evātreṣām anvāvarteta sā hy asya prāci vartamānasya dakṣiṇeṣā bhavatīti
5.5.14	vimukte cāntareṇa somavacanaṃ patnīśālāṃ ca dakṣiṇotkramya tiṣṭhed dīkṣitaś cet
5.5.15	ā rājño 'vaharaṇāt
5.6.1	praveśyamānaṃ rājānam anupraviśed avyavayann agninā
5.6.2	saṃbādhaṃ cet syād dakṣiṇayāpi dvārā praviśet
5.6.3	uttareṇāhavanīyaṃ paścimena vediṃ saṃcaret dīkṣitaś cet
5.6.4	ātithyām iṣṭiṃ nirvapante
5.6.5	tāṃ ced anavahate rājani nirvaperan brāhmaṇaṃ rājani samādiśya tatrāsīta
5.6.6	tasyāṃ saṃsthitāyāṃ tānūnaptram ājyam avamṛśya japeyur havir asi vaiśvānaram anādhṛṣṭam anādhṛṣyaṃ devānām ojo 'nabhiśasty abhiśastipā anabhiśastenyam añjasā satyam upageṣaṃ  suvite mā dhā iti
5.6.7	apa upaspṛśyādhvaryuṇokto rājānaṃ visrambhayet
5.6.8	taṃ hiraṇyenāntardhāyābhimṛśeyur aṃśur aṃśuṣ ṭe deva somāpyāyatām indrāyaikadhanavida ā tubhyam indraḥ pyāyatām ā svam indrāya pyāyasvāpyāyayāsmāt sakhīṃ sanyā medhayā svasti te deva soma sutyām udṛcam aśīyeti
5.6.9	kāśamaye prastare nihnuvīran dakṣiṇān uttānān pāṇīn kṛtvā savyān nīca eṣṭā rāya eṣṭā vāmāni preṣe bhagāyartam ṛtavādibhyo namo dive namaḥ pṛthivyā iti
5.6.10	upasadiṣṭir ata ūrdhvaṃ tasyāṃ tathaivābhimarśananihavane savyā aparāhna uttānāḥ syur dakṣiṇān pañcaḥ
5.6.11	sruveṇopasaddhome hute vidyāt saṃsthiteti
5.6.12	tasyā dharmaḥ pravargyavati pūrvaḥ
5.7.1	tam abhīndhiṣyatsu gārhapatyaṃ gatvā yajuṣopaviśed dakṣiṇena dakṣiṇāgnim uttareṇa bahiś cet
5.7.2	rucito gharma ity ukte 'nuvākena tiṣṭhanto 'vekṣeran yam adhvaryur brūyāt
5.7.3	taṃ hriyamāṇaṃ yathetam anuvrajan japed viśvā āśā dakṣiṇadhak sarvān devān ayāḍ iha svāhā kṛtasya gharmasya madhoḥ pibatam aśvineti
5.7.4	āśrāvita upaviśya japed aśvinā gharmaṃ pātam aharvyānam ahardivābhir ūtibhis tantrāyaṇena moghā vā pṛthivī dyām iti
5.7.5	hute yajamānaṃ vācayed apātām aśvinā gharmam anu dyāvāpṛthivī amaṃsātām ihaiva rātayaḥ santv iti
5.7.6	gharmaśeṣasya bhakṣayen madhuhutam indratame 'gnāv aśyāmate deva gharma namas te 'stu mā mā hiṃsīr iti
5.7.7	sattraṃ cet syād yajamānā upahūyadhvam ity evopajñānam
5.7.8	evaṃ sadā pravargyopasadaḥ kuryāt
5.7.9	mahāvedeḥ stambayajur hariṣyatsu yajuṣopaviśet
5.7.10	vilikhite cātvāle yathārthaṃ syāt
5.7.11	uttaravediṃ nirvapsyatsu tūṣṇīm upaviśet nyuptāyāṃ yathārthaṃ syāt
5.7.12	agnicityāyāṃ prāg dīkṣaṇīyāyāḥ sāvitrān homān hoṣyatsu yajuṣopaviśet
5.7.13	teṣu huteṣūkhyāṃ mṛttikām āhriyamāṇām anugacchet
5.7.14	tasyāṃ sambhriyamāṇāyām āsitvā sambhṛtāyāṃ yathārthaṃ syāt
5.8.1	āhavanīyaṃ ceṣyatsu yajuṣopaviśet
5.8.2	tasmin saṃcita ukhyām āsandīṃ nairṛtīś ceṣṭakā araṇyaṃ hriyamāṇā anugacchet
5.8.3	nidhīyamānānāṃ dakṣiṇataḥ sthitvā nihitāsv apa upaspṛśyānapekṣaṃ pratyāvrajet
5.8.4	agniṃ vikrakṣyatsu sarvauṣadhaṃ ca vapsyatsu tūṣṇīm upaviśet
5.8.5	taiḥ sārdhaṃ pratyāvrajya citīḥ praṇīyamānā anugacchet
5.8.6	nidhīyamānānāṃ dakṣiṇataḥ sthitvā nihitāsu dakṣiṇasya pakṣasyāsanno yajuṣopaviśet
5.8.7	lokaṃpṛṇāsūpadhīyamānāsu brāhmaṇaṃ tatra samādiśya yathārthaṃ syād iti śāṇḍilyaḥ
5.8.8	āsītaiveti dhānañjapyaḥ
5.8.9	evaṃ sadā citiṣu kuryāt
5.8.10	saṃcitakarmāṇi kariṣyatsv āvrājam āsīt
5.8.11	samrāḍāsandīṃ hriyamāṇām anugacchet
5.8.12	pariṣicyamāne 'pa upaspṛśya taiḥ sārdhaṃ pratyāvrajyāgniṃ praṇīyamānam anugacched apratirathaṃ japaṃs tūṣṇīm anagnicityā cet
5.8.13	nidhīyamānasya dakṣiṇataḥ sthitvā nihite dakṣiṇā bahirvedi yajuṣopaviśeṣet
5.8.14	havirdhāne pravartyamāne anugacchet
5.8.15	parivāryamāṇayos tatraiva gatvāsīta
5.8.16	ucchritāyām audumbaryāṃ yathārthaṃ syāt yathārthaṃ syāt
5.9.1	agnīṣomau praṇeṣyatsu vedim ākrāmen mantreṇa
5.9.2	paścimenottaravedim udaṅ atikramyākramaṇayajur japec cātvālasamīpe dīkṣitaś cet
5.9.3	tūṣṇīm ata ūrdhvaṃ veder ākramaṇam
5.9.4	krītvā rājā yenātihṛtaḥ syāt tena gatvā tūṣṇīm upaviśet
5.9.5	rājānaṃ harety uktaḥ pūrveṇāgnim ekasmā atipradāya tān prasavyaṃ parītyādāyānugacched dakṣiṇena ced gataḥ syāt
5.9.6	uttareṇa ced yathetam agniṃ parītyādāyānugacchet
5.9.7	anyena ced brahmā vrajitaḥ syād anyena rājā tenainaṃ pragṛhṇīyāt
5.9.8	etau tv eva brahmaṇo gatikalpāv aharato 'pi
5.9.9	āsītāgnīghrīya āhutyor hūyamānayor iti dhānañjapyaḥ
5.9.10	tiṣṭhed iti śāṇḍilyaḥ
5.9.11	uttareṇāgnīdhrīyaṃ rājānam ājyāni ca hriyamāṇāny anugacchet
5.9.12	praveśiteṣu havirdhānaṃ paścimena gatvāsīteti gautamaḥ
5.9.13	pūrveṇeti śāṇḍilyāyano dakṣiṇasya dvārabāhoḥ purastād yajuṣeti
5.9.14	agnīṣomīyavapāyāṃ hutāyāṃ yathetam udaṅ atikramya cātvāle mārjayeta
5.9.15	evam evāpararātra ājyeṣu praviṣṭeṣūpaveśanaṃ mārjanaṃ ca savanīyavapāyāṃ hutāyām
5.10.1	puroḍāśena cariṣyatsu tūṣṇīm upaviśet
5.10.2	dīkṣitaś cet sarvā iḍā anvārabheta
5.10.3	vasatīvarīṣu parihriyamāṇāsu dakṣiṇotkramya tiṣṭhed adīkṣitaś ced ā tāsāṃ paricaraṇāt
5.10.4	āgnīdhrīyaṃ rājānaṃ hriyamāṇam anugacchet
5.10.5	nidhīyamānasya dakṣiṇataḥ sthitvā nihite yathārthaṃ syāt
5.10.6	dīkṣitaś cet tatraiva saṃviśet
5.10.7	apararātra ājyāni grahīṣyataḥ pūrveṇa gatvāgniṃ ca paścimena vā yajuṣopaviśet
5.10.8	ātteṣu prāṅ utkramya prasavyaṃ parītyānugacchet pūrveṇa ced gataḥ syāt
5.10.9	paścimena ced yathetam agniṃ parītyānugacchet
5.10.10	praveśiteṣūpaviśet
5.10.11	ājyeṣv eva grahīṣyamāṇeṣv atropaviśed iti śāṇḍilyaḥ
5.10.12	adhvaryuṇokto vācaṃ yacched ā tṛtīyaṃ prātaranuvākasya prathamāyāḥ
5.10.13	ā vā paridhānīyāyāḥ
5.10.14	ā vopāṃśvantaryamayor homāt
5.10.15	ā vā bahiṣpavamānāt
5.10.16	havirdhānaṃ cet pūrveṇa gataḥ syād upāśvantaryāmau hoṣyatsūdaṅṅ atikramya tiṣṭhed adīkṣitaś cet
5.10.17	ā tayor homāt
5.10.18	niḥsarpatsvannārabheta
5.10.19	tasya prastotrā samānaṃ karma prāg upaveśanāt
5.10.20	āstāvaṃ prāpyānāsanno yajuṣopaviśet prastotāraṃ pratikam
5.11.1	raśmir asīty etāv anuvākau stomabhāgāḥ
5.11.2	taiḥ pṛthag anupūrvaṃ stotrāṇy anumantrayeta brahman stoṣyāmaḥ praśāstar ity ukte
5.11.3	ūrdhvaṃ prathamād rātriparyāyād yatra syād amusmai tveti taṃ jitveti tatra brūyāt
5.11.4	savitṛprasūtā bṛhaspataye srutety ekaikasyāntaḥ
5.11.5	pūrveṣāṃ ca
5.11.6	bhūr bhuvaḥ svar bṛhatir brahmāhaṃ mānuṣa om ity etad vādhikaṃ kuryād oṅkāraṃ vā
5.11.7	yathāmnāyaṃ saṃdher anumantrayeta
5.11.8	traidhaṃ vibhajed iti dhānañjapyo vasuko 'si vaspaṣṭir asi veṣaśrīr asi vasukāya tvā vaspaṣṭaye tvā veṣaśriye tvā vasukaṃ jinva vaspaṣṭiṃ jinva veṣaśriyaṃ jinva savitṛprasūtā bṛhaspataye sruteti
5.11.9	srutadevena savitrā prasūtā ity anumantrayeta mānasaṃ vājapeye ca bṛhat
5.11.10	ānantaryeṇetarāṇi
5.11.11	iddhrāt stotrāṇi pūrveṇa tadvivṛddheḥ
5.11.12	pareṇa vā tannikāmanāt
5.11.13	mānasavad vātiriktasāmānyāt
5.11.14	sarvānumantraṇena vānuktatvāt
5.11.15	yad yat stotraṃ lupyeta sahaiva stomabhāgena
5.11.16	srute bahiṣpavamānena tatraiva gatvāsīta
5.11.17	vapāyāṃ hutāyāṃ mārjayitvā dhiṣṇyān upasthāyoktaṃ sadasy upaveśanam
5.12.1	srutaśastrayor vācaṃ yacchet
5.12.2	anucyamāne ca sarvatra
5.12.3	vaṣaṭkṛte visṛjeta
5.12.4	avabhṛthād udetyānuṣyād yajñaśeṣam
5.12.5	ahargaṇeṣv enaṃ sadātipraiṣeṇa praśāstā vācaṃ yamayati rājānaṃ rakṣeti cāha tad ubhayaṃ kuryād ā vasatīvarīṇāṃ pariharaṇāt
5.12.6	tat sattre paryāyeṇa kuryuḥ
5.12.7	ahīne tu brahmaiva
5.12.8	vājapeye pṛṣṭhasya stotram anumantrya sadasyaṃ brahmāsana upaveśya niṣkrāmet
5.12.9	pūrveṇāgnīdhrīyaṃ sthūṇā nikhātā syāt
5.12.10	dakṣiṇena mārjālīyam antarvedīti śāṇḍilyaḥ
5.12.11	tasyām audumbaraṃ saptadaśāraṃ rathacakraṃ pratimuktaṃ syāt
5.12.12	tadabhāve yat kiṃca rathacakram
5.12.13	tasmin bāhū ādadhyād devasyāhaṃ savituḥ prasave satyasavaso bṛhaspater vājito vājajito varṣiṣṭham adhi nākaṃ rūheyam iti
5.12.14	ratheṣv ājiṃ dhāvatsv āvir mayā iti gāyed ākāram udgīthādau luptvā
5.12.15	tasya sthāne pratyāhṛtya dvyakṣaram agmann iti gateṣu
5.12.16	yathādhītam ādhāvatsv āsṛteṣu vā
5.12.17	sarvatra vā yathādhītam
5.12.18	parivartayan gāyet parivartya gāyed gītvā vā parivartayed gāyato vānyaḥ parivartayet
5.12.19	udaṅṅ avarohaṃ manyeta vikramo 'si viṣṇoḥ krāntam asi viṣṇor vikrāntam asīti
5.12.20	abhi dakṣiṇam āvṛtya sadaḥ praviśet
5.12.21	tatrāsīno hiraṇyaṃ madhu ca nānā pratigṛhṇīyāt
5.12.22	ṛtapeye ca dakṣiṇāṃ camasam
5.12.23	brāhmaṇāya madhu dadyān nidadhīta hiraṇyam
5.12.24	triṣṭupchandasā sarvabhakṣaṃ camasaṃ bhakṣayet
5.12.25	taṃ pratigṛhṇayād iti sthaviro gautamaḥ kas tvā dadāti sa tvā dadāti kasmai tvā dadāti tasmai tvā dadāti kas tvākaṃ bhakṣayāmīti bhakṣayed vāg devī somasya tṛpyatv iti vā tṛpyatv iti vā
6.1.1	saṃtani codyamānam ekaikasyā sarvaṃ stomasaṃbhavāt
6.1.2	tathā cānyāni svavicchandaḥsu
6.1.3	saṃtanīti yad vāhiṣṭhoyavat
6.1.4	triṣu vā tṛceṣv ekarcavat tṛce darśanāt
6.1.5	sāmnā ca stomasaṃkhyānāt
6.1.6	tisṛṣv ācāryaḥ smṛteḥ
6.1.7	yathānyāni sāmāni
6.1.8	saṃtānāc ca saṃtani
6.1.9	saṃtataṃ gāyatīti cāha
6.1.10	ekarceṣu coddhṛtaṃ kalpe
6.1.11	pramāṇārthaṃ tṛce darśanaṃ stotrīyāyāṃ sāmasamāptiḥ
6.1.12	tāsu sarvāsu prastāvāḥ syur nyāyapragāthadharmābhyām
6.1.13	nottarayor ācāryāḥ smṛteḥ
6.1.14	saṃtataṃ gāyatīti ca bhaktilopadarśanāt
6.1.15	tasya stotrādāv āvartiṣu prastāvaḥ paryāyādiṣu vā
6.1.16	sarvatra prathamāyām iti dhānañjapyaḥ
6.1.17	nidhanabhūtāḥ pratihāravatyo 'prastāvyāḥ
6.1.18	dhānañjapyena prathamāyāṃ śāṇḍilya uttare tu stotrīye viṣṭāvamukheṣv evāprastāvye viṣṭāveṣu caikiṣu trivṛtstome ca parivartino vidhānam
6.1.19	uttarayoḥ stotrīyayoś chandasto vipratipattiḥ
6.1.20	dvipade syātām aprastāvye kakubhau prastāvye
6.1.21	bṛhatyau śāṇḍilyaḥ kakubhāv aprastāvye
6.1.22	tathā saty ubhe kakubhau sthaviro gautamaḥ
6.1.23	bṛhatyau dhānañjapyaḥ
6.2.1	prathamābhir viṣṭutibhiḥ stomavidhānam anādeśe
6.2.2	tāḥ pathyāḥ sarvābhiprāyāś ca
6.2.3	yathāśiṣaṃ vā vidadhyāt
6.2.4	dvitīyāṃ trivṛtaḥ pathyām eke 'viṣṭāvā hy ādyāḥ
6.2.5	saṃhāraśiraḥsandhisaṃtaniṣu cānupapannā
6.2.6	avarṣukas tv iti cāsyām
6.2.7	iṣor vyatyāsam iṣubhyām
6.2.8	tayoḥ pūrvā śyenasyāgniṣṭomasāmni
6.2.9	sattreṣu daśarātre sarvāḥ prayuñjīta
6.2.10	abhicaraṇīyā uddhṛtyeti śāṇḍilyaḥ
6.2.11	śāṇḍilyāyanaḥ kulāyinīm
6.2.12	bhastrāṃ cobhā
6.2.13	dhānañjapyas tām eva
6.2.14	pathyābhir hotṛṣāmāṇi vidadhyād apathyābhir itarāṇi
6.2.15	samāptāsu tā evāditaḥ punaḥ prayuñjīta
6.2.16	tathā kurvan prāgāthikāni parivartinyā prathamasyeti śāṇḍilyaḥ
6.2.17	sakṛt sarvāḥ samāpya pathyayaiva tata ūrdhvam iti dhānañjapyaḥ
6.2.18	asamāptāsu tv api hotṛṣāma pathyayaiva tathā kuryāt
6.2.19	kulāyinīṃ cet prayuñjīta prathamasyāhno dvitīyaṃ pṛṣṭhaṃ tayā vidadhyāt
6.2.20	ṣaṣṭhasyāhna uttamam uktham uttamayā trayastriṃśasya viṣṭutyā vidadhyāt
6.2.21	uktaḥ prayogo brāhmaṇena catuścatvāriṃśe
6.2.22	savanasamīṣantī pūrvaḥ prayogaḥ stotrasamīṣanty uttaraḥ
6.2.23	tathā kuryād aharbhāji
6.2.24	pathyām anyatra
6.2.25	aṣṭācatvāriṃśasyottarayā maitrāvaruṇasyaivājyaṃ vidadhyāt
6.2.26	sarvatra vā hotṛkasāmāni
6.2.27	madhyame madhyame vā savaneṣu
6.2.28	dvitīyacaturthe vā
6.2.29	uttare vā
6.2.30	adaśarātreṣu sattreṣu pathyā eveti gautamaḥ
6.2.31	sarvā iti dhānañjapyaḥ
6.3.1	tṛcasūktānām ādigrahaṇena vidhir anādeśe
6.3.2	tṛcottamāyāṃ pratilomaḥ
6.3.3	madhyamāyāṃ saiva
6.3.4	retasyaikatrikasya bahiṣpavamānam
6.3.5	udbhidy anurūpam ekarcaṃ śāṇḍilyaḥ
6.3.6	stotrīyaṃ gautamadhānañjapyāḥ
6.3.7	uttamau cau bahiṣpavamāne cāturmāsyeṣu
6.3.8	tathā sāhastottame
6.3.9	sarvasvāre ca tṛcāḥ
6.3.10	vāmadevyayajñāyajñīyāraṇyegeyapṛṣṭhapūrvāṇāṃ tṛcakaraṇam uttarayoḥ pavamānayoḥ
6.3.11	anyeṣāṃ cāvipratiṣedhaḥ
6.3.12	ekam ekarcaṃ kurvan prathamāyām āditaḥ kuryāt
6.3.13	dvau tasyām eva
6.3.14	trīn ekatṛce nānā stotrīyāsu
6.3.15	caturṇāṃ prathamāyāṃ dvāv itarau nānottarayoḥ
6.3.16	mādhyandine ced eko dvau vā bṛhatyām eva
6.3.17	trīn yatarasyāṃ saṃbhaveyuḥ
6.3.18	anadhyāsā cet dvayor anyataraṃ gāyatryāṃ dhānañjapyaḥ
6.3.19	ubhau bṛhatyāṃ śāṇḍilyaḥ
6.3.20	sādhyāsāyāc ced eko 'dhyāsyāyām evāntataḥ
6.3.21	dvau tasyāṃ cāditaś ca sā śaśakarṇakLptā
6.3.22	triṣv adhyāsyā lupyata
6.3.23	caturo nānā stotrīyāsu
6.3.24	dvādaśe bṛhatyāṃ sāmatṛcaḥ
6.3.25	ārbhave ced eko 'nuṣṭubhi
6.3.26	dviprabhṛtīn kakupprabhṛtyānantaryeṇa
6.3.27	uṣṇikkakubhos tṛcaikarcatvam avyāghātena
6.4.1	vāmadevyaṃ tu tṛce viśvajicchilye yajñāyajñīyaprabhṛtīni ca trīṇi
6.4.2	saṃbhavati stome 'ntyaṃ sarvatra tṛce
6.4.3	dvitīyaṃ ced araṇye geyam
6.4.4	tadabhāve yadantyāt pūrvam
6.4.5	ekarcasthāneṣv anāpadyamānāni tṛceṣu kuryāt gāyatraṃ triṇidhanaṃ madhyandine madhye nidhanam aiḍam ārbhave
6.4.6	anādiṣṭatṛcaikarcāny etenoddeśena kalpayet
6.4.7	kakuby atra madhyandina ekarcas tasyām anyatrottamād vrātyastomāt
6.4.8	pūrvayor vrātyastomayor ārbhave gāyatram ekarce dhānañjapyas tṛce marutāṃ saṃstobham
6.4.9	viparotaṃ śāṇḍilyaḥ
6.4.10	caturṛcānām āvṛttiṣv antyām uddharet
6.4.11	tṛtīyāṃ sarvasvārasvarasāmnoḥ
6.4.12	pravām arcantīti dvitīyām
6.4.13	suṣamiddha ity atrivasiṣṭhaśunakakaṇvasaṃkṛtivadhryaśvānāṃ tānūnapātīm
6.4.14	nārāśaṃsīm anyeṣām
6.4.15	samavāye tu bhūyasāṃ kalpaḥ
6.4.16	gṛhapatiṃ vānusattriṇo 'nubhavantīti bhavantīti
6.5.1	vardhamāneṣu stomeṣu prathamasya paryāyasya prathamā tṛcabhāgā tasyās trirvacanam
6.5.2	madhyamāvāpasthānam
6.5.3	uttamā paricarā
6.5.4	paricarā tṛcabhāgāvāpasthānam iti madhyame
6.5.5	āvāpasthānaṃ paricarā tṛcabhāgety uttame
6.5.6	ete viṣṭāvāḥ
6.5.7	tadabhāve tṛcabhāgāsthāneṣu paryāyāṇāṃ paryāyāḥ syuḥ
6.5.8	yathā vaikaḥ paryāyaḥ
6.5.9	naikinīparyāyā vidyante
6.5.10	tathā trike viṣṭāvāḥ
6.5.11	trivṛtaś codyatyām
6.5.12	sameṣu samaḥ prayogaḥ stotrīyāṇām
6.5.13	ekaikādhiśayeṣv adhikā dve hy adhiśayeṣu
6.5.14	te viṣamāḥ
6.5.15	yugmāyuktādvyuttarībhāveṇa vartante
6.5.16	ayuja ekiprabhṛtayo dvikaprabhṛtayo yujaḥ
6.5.17	tryuttarībhāveṇobhayesāṃsamavaiṣamyam
6.5.18	ekiprabhṛtaya ekādhiśayāḥ
6.5.19	dvikaprabhṛtayo hy adhiśayāḥ
6.5.20	samās trikaprabhṛtayaḥ
6.5.21	viṣamāḥ samaparyāyair vartante
6.5.22	yāv abhito 'nantarau samau tayoḥ paryāyān saṃharet
6.5.23	pūrvasyaikam ekādhiśayeṣu
6.5.24	dvau dvyadhiśayeṣu
6.5.25	ubhayān yathājāti
6.5.26	yugmāyugbhyo vā
6.5.27	tatra yujām ekādhiśayānām ayujaḥ pūrvau paryāyau
6.5.28	uttarau dvyadhiśayānām
6.5.29	viparyayo yugmāyujām ayukṣu
6.5.30	yathāsthānaṃ paryāyān kuryāt so 'vidoṣaḥ
6.6.1	yadavasānaḥ pūrvaḥ paryāyas tatprabhṛtir uttaraḥ
6.6.2	tatsāmāt sāmyam
6.6.3	tad ubhayaṃ kuryāt
6.6.4	brahmāyatanīyāṃ ca
6.6.5	tathā paryāyaroham asaṃbhavatsu sarveṣu samāt samām eva kuryāt
6.6.6	paryāyapratyavarohaṃ tu varjayet
6.6.7	viḍāyatanīyāṃ ca
6.6.8	prathamāyāḥ prayoge bhūyiṣṭhe brahmāyatanīyā madhyamāyāḥ kṣatrāyatanīyottamāyā viḍāyatanīyā
6.6.9	dāśarātrikebhyaḥ paryāyakṛtau pathyāparyāyān eva saṃharet
6.6.10	parivartinyās tu trivṛto 'nādeśe
6.6.11	eṣa nyāyo 'nādiṣṭānām
6.6.12	ekinyāvartisthānagate triṣ purastāddhiṃkāraṃ śāṇḍilyaḥ trike ca prathamayā stomapūraṇam
6.6.13	tṛcena dhānañjapyaḥ sakṛc caikini hiṅkāram
6.6.14	jātisaṃhāraḥ pañcini
6.6.15	pañcadaśaparyāyaiḥ pṛthaganupūrvaṃ rātriparyāyān vidadhyāt saṃlaṅghitāyām iti bhāṇḍitāyanaḥ
6.6.16	tatra viṣṭāvāḥ paryāyasthāneṣu syuḥ pṛthak ca stotrīyāsu paryāyāḥ
6.6.17	dāśarātrikebhya ekayājyāyaḥsu tasmāt pūrvasyottame paryāya āvapet
6.6.18	brahmāyatanīyā tu teṣu kṣatrāyatanīyā vā
6.6.19	āskandaṃ tu gautamaś catvāriṃśe
6.6.20	dhānañjapya itareṣu
6.7.1	daśini catuṣko madhye parivartinī paryāyāvabhitaḥ
6.7.2	udyatyā vā
6.7.3	udyatīparyāyayor brahmāyatanīyāṃ kurvan prathamāyāṃ catuṣkaṃ kuryāt
6.7.4	dvādaśe tṛcabhāgāsthāneṣu dvikāviṣṭāvāḥ
6.7.5	trayodaśatrayoviṃśayoḥ pañcaviṃśe ca madhyamaḥ paryāyo jyāyān ekajyāyaḥsu kanīyān ekakanīyaḥsu
6.7.6	tathaikānnatriṃśaikatriṃśayoḥ
6.7.7	rūḍhaparyāyā vā
6.7.8	teṣāṃ prathame yugmāyuksaṃhāraṃ śāṇḍilyāyanaḥ
6.7.9	dvitīye śāṇḍilyaḥ
6.7.10	ubhayor jātisaṃhāraṃ dhānañjapyaḥ
6.7.11	śāṇḍilyaś ca pañcaviṃśe
6.7.12	aṣṭādaśaṃ saptadaśa evāvaped iti gautamaḥ
6.7.13	nyāyavihitaḥ syād iti dhānañjapyaḥ
6.7.14	ekānnaviṃśe parivartinī paryāyāv abhitas trayodaśī madhye
6.7.15	tasmin prathamāyās trirvacanaṃ tathottamāyāḥ
6.7.16	pañcadaśa paryāyāv abhito navī madhye trikaviṣṭāv iti dhānajapyaḥ
6.7.17	śāṇḍilyāyanas tu jātisaṃhāram
6.7.18	dvātriṃśe tisro viṣṭutīḥ kuryād iti gautamaḥ
6.7.19	tāsāṃ paryāyakṛtiprayogau catusraś catvāriṃśena vyākhyāto
6.7.20	apy aharbhāji prathamayaiveti śāṇḍilyaḥ
6.8.1	catuṣṭomayoś catuṣparyāyāḥ
6.8.2	tatra catuṣke dvau prathamāyāṃ paryāyau syātāṃ yadi brahmāyatanīyāṃ kuryāt
6.8.3	madhyamāyāṃ kṣatrāyatanīyāṃ cet
6.8.4	tathāṣṭini dvikās tu tasya paryāyāḥ
6.8.5	pūrvayoḥ pūrva uttarayor uttara evaṃ vihitāv aparāv iti śāṇḍilyaḥ
6.8.6	pūrvayor dvitīyaḥ pṛthakstotrīyāsv itara iti dhānañjapyaḥ
6.8.7	dvādaśe vyākhyātau prathamottamau madhyamau dvikau pūrvayoḥ pūrva uttarayor uttaraḥ
6.8.8	ṣoḍaśe catvāro dvādaśaparyāyās teṣāṃ madhyamau sadṛśau
6.8.9	caturviṃśe catvāraḥ ṣaṭkāḥ paryāyā dviviṣṭāvāḥ
6.8.10	pṛthaktṛceṣu paryāyāḥ syuḥ
6.8.11	dvayor dvayor vā vyatyāsam
6.8.12	yajñāyajñīyarkṣu vā prathamaḥ prathamāsu ca yajñāyajñīyaprathamāyāṃ sākamaśvarkṣu paramadhyamayoś ca dvitīyaḥ pūrvayoś ca madhyamayor hārivarṇarkṣu tairaścyottamāyāṃ ca tṛtīyaḥ pūrveṣāṃ cottamāsu tairaścyarkṣu cāntyaḥ
6.8.13	upottamo vā dvikaviṣṭāvo 'śvamedhe 'ṣṭādaśād itare
6.8.14	pañcadaśaparyāyau pūrvāv ekaviṃśasyottarāv iti vottarāv iti vā
6.9.1	chando daivatasāmāntayogān nyāyyān bruvate yathā ṣoḍaśimato 'tirātrasya jyotiṣṭomasya
6.9.2	ukthottame 'nuṣṭubho nyāyyāḥ
6.9.3	vichandasas tu vacanāt
6.9.4	yaddevatyāsu stuvate sā stotradevatā
6.9.5	anvadhyāyam apavādaniśāmanam
6.9.6	svārāṇi hāikārasvārapadānusvārāṇi
6.9.7	tebhyo 'nyāny aiḍavāṅnidhanebhyaś ca nidhanavanti
6.9.8	sarveṣāṃ tulyasaṃnipāte jāmi vāco 'nyatra
6.9.9	tan na kuryād anādeśe
6.9.10	daśarātrāt ṣāḍahikāny aṣṭamanavamayoś caitāny ahīnatantrāṇi
6.9.11	jyotiṣaś ca goś caikāhike
6.9.12	kalpasaprāyāṇy ṛksāmāni yatra samavayanti tad āśīstantraṃ yathābhicaraṇīyeṣu
6.9.13	bhūyiṣṭhaṃ tantralakṣaṇam
6.9.14	uttarayoḥ savanamukhīye gāyatryāv iti śaucivṛttiḥ
6.9.15	madhyandinīyānvācāryāṇām
6.9.16	dvirātraprabhṛtiṣv ahīneṣu prāk ṣaḍahebhya uttamam uttamaikāhikam iti rāṇāyanīputraḥ
6.9.17	sarvāṇy āhīnikānīti vaiyāghrapadyaḥ
6.9.18	ahīnaikāhasamāsaṃ tu lāmakāyanaḥ
6.10.1	avasānaṃ prastāvāntalakṣaṇam avibhāgyānāma
6.10.2	caturakṣaraḥ pūrve vāravantīye
6.10.3	tathā vājabhṛti
6.10.4	kārṇaśravasājigarūpāṇāṃ ca
6.10.5	padaṃ vājigaprabhṛtīnām
6.10.6	stomānta ābhīśavayoḥ
6.10.7	abhyastenottarasya
6.10.8	vāgvāmre
6.10.9	hāukāraś cyāvane
6.10.10	ṣoḍaśākṣaro nānadasya
6.10.11	tathā gośṛṅgasaṃjayayor yac ca rātryāṃ daivodāsam
6.10.12	ṣaṭtriṃśadakṣararṣabhasya raivatasya
6.10.13	sarveṣām oṅkāreṇodgīthādānam
6.10.14	prathamākṣaralopaṃ tu dhānañjapyaḥ
6.10.15	alopaṃ śāṇḍilyaḥ
6.10.16	svarādiṣu tam eva svaram oṅkārīkuryād āgantum oṅkāraṃ vyañjanādiṣu
6.10.17	sarvatra tv evāgantuṃ dadhyāt
6.10.18	agrastam avyastam avilambitam anambūkṛtam urasi pratiṣṭhitam adantāghātinaṃ śabdam uccārayann udgāyed iti dhānañjayaḥ
6.10.19	pratyakṣaparokṣakṣipraciranyastodāttakṛṣṭākṛṣṭānāṃ yena saṃsvaret tat kuryāt
6.10.20	sarvaṃ tu laghīyasā
6.10.21	amātrālopena
6.10.22	padādiḥ pratihārasthānaṃ sarvatra
6.10.23	padānirdeśe cottame pade
6.10.24	saṃkhyāviṣaye cākṣarādhikāraḥ
6.10.25	antaḥpratihāraṃ stobhān pratihartā brūyāt
6.10.26	ūrdhvaṃ cārcikāvyavetān
6.10.27	aṣṭākṣarapadottamānāṃ catvāry anyatra paṅktibhyaḥ
6.10.28	tasmin nyāyyasamājñā
6.10.29	padāntam aviśeṣeṇopottamāt padāt pratīyāt
6.11.1	eṣa nyāyo 'nādeśe
6.11.2	saumedhasyaurṇāyavayor ṛṣabhasya pāvamānasya īnidhanasya mārgīyavasyaiteṣamupariṣṭāt pratihārasyodgātā stobhaṃ bruyāt
6.11.3	nyāyyapratihārāṇām iḍāsaṃkṣārāś ca sūktaiḍasvaravārṣāharasvārakautsānāṃ gor āṅgirasasya sāmno 'bhyāsavataś ca krauñcasyāgnim īyāmasyaiteṣāṃ purastāt pratihartā
6.11.4	saṃhitam ārṣabhaṃ śākalaṃ vājadāvaryaḥsvāraṃsaimitraṃ padanidhane kāṇvarohitakūlīye yauktāśvasauvarṇānām uttare yaudhājayannaudhasamāṣkāranidhanaṃ kāṇvaṃ yauktaśrucaṃ tiraścīnanidhanam āyāsyam indrasya yaśo vaiplavam uttaraṃsaphaṃ pramaṃhiṣṭhīyaṃ dīrghaṃ pauṣkalam āndhīgavaṃ bṛhadāgneyaṃ śyāvāṃ ca traiśoke teṣāṃ dve
6.11.5	purastāt stobho yauktāśvayoḥ pūrvasya
6.11.6	śyāvāśvatraiśokayoḥ padāntaḥ
6.11.7	astobhas tu śyāvāśvasya
6.11.8	oṅkārādis tṛtīyacaturthībhyāṃ prāgghiṃkārād viśoviśīye
6.11.9	hiṅkārādir vā pañcamaṣaṣṭhābhyām
6.12.1	śauktanārmedhe dvipratihāre
6.12.2	prathamanavamābhyāṃ śauktasya
6.12.3	padāntaś caturbhiḥ pūrvo nārmedhasya caturbhir eva madhyamair uttaraḥ
6.12.4	ekapratihāraṃ vottareṇa
6.12.5	bhāsavairūpayor gāyatrīsāmnoḥ padānto dvābhyāṃ bhāse caturbhir uttarasya
6.12.6	tṛtīyena padena yajñāyajñīyanidhane sauhaviṣe
6.12.7	śrayantīyavaruṇasāmadvaigatāñjasāṃ daśa
6.12.8	teṣāṃ pūrvayoḥ sarvaṃ padaṃ dve ca punaruktasya
6.12.9	dvaigate padāntaḥ
6.12.10	upottamasya padasya padādir añjasaḥ
6.12.11	viśoviśīyaprabhṛtīnāṃ vā navānām uttamasya padasyādau dve
6.12.12	hāikārānto viśoviśīye
6.12.13	śrāyantīyavaruṇasāmnor abhyāsādiḥ
6.12.14	vāmadevyaṃ svāraṃ śākamaśvaṃ pāṣṭhauhaṃ nidhanakāmaṃ satrāsāhīyaṃ kākṣīvataṃ cyāvanaṃ gāyatrīsāmauśanaṃ nidhanavad aidhmavāhaṃ teṣāṃ pañcamaṣaṣṭhaṃ vikalpete nyāyyena vikalpete nyāyyena
7.1.1	gūrdaḥ saumedhaṃ mādhucchandasam audalaṃ sauśravasam uttaraṃ vārtraturam ṛṣabho raivataḥ kautsam auṣṇiham ātīṣādīyaṃ krośam okonidhanaṃ svāraṃ sāmarājaṃ mārutam auṣṇiham ākṣāraṃ sujñānaṃ hārivarṇaṃ sāṃvartaṃ jāgataṃ varuṇasāma marutāṃ dhenusraugmataṃ teṣāṃ catvāri
7.1.2	abhyāso gūrdasya
7.1.3	abhyāsādir uttareṣāṃ trayāṇām
7.1.4	uttamāni sauśravase 'stobhāni
7.1.5	aṣṭau vā vārtrature
7.1.6	pūrvayoś ca nyāyyaḥ
7.1.7	madhyamaṃ vacanam ṛṣabhe
7.1.8	madhyamāny uttareṣāṃ pañcānām
7.1.9	prāg vābhyāsād uttamāni kautse
7.1.10	prathamāni vā sāmarājasya sapurastāt stobhaḥ
7.1.11	ṣaḍ vā pañcamaprabhṛtīni mārute
7.1.12	āśvarathantarayoḥ pañca
7.1.13	vaidanvate cābhyāsavaty uttame tu padāntaḥ
7.1.14	tasyādau vā dve ubhayataḥ stobhe
7.1.15	tṛtīyaṃ vā
7.1.16	ubhau vaikaḥ
7.2.1	ākūparakrauñce gāyatrīsāmanī devātithaṃ gauṣūktaṃ rauravaṃ dvihiṃkāraṃ vāmadevyam ekārāntaprastāvaṃ vaiyaśvam araṇyegeyaṃ śākvaravarṇaṃ saubharaṃ bārhadgirarāyo vājīye svāram aidhmavāhaṃ gauśṛṅgaṃ hārāyaṇaṃ kaulmalabarhiṣe janitram uttaraṃ vaitahavyam ihavad vāmadevyaṃ pratīcīneḍaṃ kāśītaṃ vaiṣṇavaṃ pūrvaṃ śyaitaṃ saṃjayaṃ teṣāṃ ṣaṭ
7.2.2	astobhāv uttamayoḥ
7.2.3	prathamatṛtīyayor ubhayataḥ stobhau
7.2.4	prāg aukārāt prathame
7.2.5	hiṅkārāt tṛtīye
7.2.6	apratihāre pūrve stotrīye śākvaravarṇasya
7.2.7	ihakārānta aidhmavāhe stobhaḥ
7.2.8	sarvo vā
7.2.9	prāgovāyās triṣūttareṣu
7.2.10	pairumadge ca
7.2.11	okārāj janitre
7.2.12	saha vauvayā paurumadgae
7.2.13	gauśṛṅgahārāyaṇakaulmalabarhiṣavaitahavyānāṃ vā padāntaḥ
7.2.14	dvābhyāṃ pūrvayoś caturbhir uttarayoḥ
7.2.15	purastāt stobhaḥ kaulmalabarhiṣasya
7.3.1	sapta vāravantīye pūrvasmin
7.3.2	teṣāṃ trīṇi padānte
7.3.3	kārṇaśravasaṃ traitaṃ pajraṃ tauraśravasam uttaraṃ śrudhyam udvaṃśaputraḥ śākvaraṃ teṣām aṣṭau
7.3.4	pajratauraśravasayor ardhāni padānte
7.3.5	śrudhyasya ca kakupsu
7.3.6	tasya gāyatrīṣu catvāri
7.3.7	ṣoḍaśabṛhatīṣu
7.3.8	nadambaaudatīnām iti daśa
7.3.9	madhyamasya padasyābhyāsaḥ śākvare
7.3.10	nyāyyo vā
7.3.11	bhaṃśnauṣṭaṃ jāgataṃ somasāma kārttayaśaṃ svaraṃ payonidhanam ṛṣabhaḥ śākvaro yaṇvāpatye teṣām upottamaṃ padam
7.3.12	purastāt stobhā uttamānāṃ trayāṇām
7.3.13	apratihārā prathamā stotrīyā yaṇvāpatyayoḥ
7.3.14	pañcānāṃ vādita uttame pade catvāri
7.3.15	vaikhānasaṃ pauruhanmanam udvaṃśīyam ākāraṇidhanaṃ tvāṣṭrīsāma teṣām uttamaṃ padaṃ prāg abhyāsāt
7.3.16	abhyāse vā catvāry uttarayoḥ
7.4.1	śāktyasāma maidhātithaṃ vāravantīyam uttaram ābhīśave simānāṃ niṣedhastriṇidhane tvāṣṭīsāmāyāsyedārḍhacyutam ātharvaṇaṃ revatya aiṭatam agnes triṇidhanam utsedhaniṣedhāvaiḍaṃ sākamaśvaṃ dairghaśravasaṃ dāsasyatyaṃ grāmegeyaśyenastāni dvipratihārāṇi
7.4.2	madhyamayoḥ padayoḥ śāktyasāmamaidhātithayoḥ padānto dvābhyāṃ caturbhir vā
7.4.3	ikārādyantau stobhau vāravantīye
7.4.4	saptabhir vaikapratihāraṃ prāgihāhāyāḥ
7.4.5	ukārādikena padāntaḥ
7.4.6	nyāyyo vā
7.4.7	pūrvayoś ca
7.4.8	vāravantīyasya dvipadāsu saptānāṃ sthāne catvāri dve caturṇām
7.4.9	dve ekam ity ekapadāyām
7.4.10	uttarayoḥ padayor uttareṣām
7.4.11	dve dve tu ṣaṇṇām ābhīṣavaprabhṛtīnām
7.4.12	catvāri vā simānāṃ niṣedhasya
7.4.13	tvāṣṭrīsāmnaś ca
7.4.14	sapurastāt stobhāv ātharvaṇasya
7.4.15	tatprabhṛtīnāṃ catvāri
7.4.16	aṣṭau vā dāśasyatye
7.4.17	pūrve vottareṇaikapratihāre
7.4.18	tṛtīyapañcamābhyāṃ padābhyāṃ śyene
7.4.19	caturthaṣaṣṭhayor vā padayor dve padayor dve
7.5.1	pṛthakstotrīyāsu pratihārāḥ saṃtaninaḥ
7.5.2	trayas traya ūdhaḥsu mahānāmnīnām
7.5.3	tathā svarāś ca nityavatsātīṣaṅgayoḥ
7.5.4	dve dve sarveṣām
7.5.5	ṣaḍ vā śākvarottameṣu mahānāmnīnām
7.5.6	ṣaṣṭham adhyāseṣu
7.5.7	madhyamaṃ vacanaṃ staubhikaṃ purīṣeṣu
7.5.8	apratihārāṇy eke 'dhyāsapurīṣāṇi
7.5.9	tāsāṃ prathamadvitīye pade dvipadās trīṇi śākvarāṇi dhātur vatsaūdhas tacchākvaraṃ puruṣas trīṇi śākvarāṇy adhyāsyeti padāni
7.5.10	uttamā tu dvyadhyāsā
7.5.11	dvipadāsu prastāvaḥ śākvaraprathameṣv adhyāsapurīṣeṣu ca
7.5.12	bhāsenoktaḥ padānto yajñāyajñīye devasthāne vairupeṇa
7.5.13	araṇye geyaḥ śyenaḥ pārthuraśmam achidrarayiṣṭhe teṣām uttareṣu padeṣu dve dve pūrvayoś catvāri catvāry uttarayoḥ
7.5.14	ubhayataḥ stobhāḥ pārthuraśmasya
7.5.15	devatāpadaṃ devatāpadam iti vairūpe nidhanāni
7.5.16	prāk śiśumatyāḥ stobhaiḥ pratihāraḥ
7.5.17	aikādaśam aiḍadaivodāse
7.5.18	saptamāṣṭamābhyām abhyaset caikakubhasya
7.5.19	navamadaśamābhyāṃ vaiśvamanasasya
7.5.20	tathā vṛṣṇas trir uktābhyāṃ tu tasya
7.5.21	sadṛśagītiṣu sarveṣu padeṣu pṛthakpadāni bhajeran pratyantād anādeśe śeṣam udgātā tāni vibhāgyāni
7.5.22	ādyantasrubdheṣu padāya padāya stobhed yo yaḥ padaṃ brūyāt
7.5.23	tathānupadaṃ srubdheṣu
7.6.1	ūrdhvaṃ tu prathamāt padāt saṃkṛtinaḥ
7.6.2	prāk caturthāt padāt stobhaiḥ pratihāraḥ
7.6.3	nidhanāni padāny upāyasadṛśāḥ stobhāntā yeṣāṃ tāni stobhavibhāgyāni
7.6.4	tayaiva padāya pratihartā stobhet
7.6.5	upāyavantaḥ stobhā ekavṛṣasya
7.6.6	devatāsu carṣabhasya śākvarasya
7.6.7	tāsāṃ nānāstobhet padebhyaḥ
7.6.8	gāyatrīsāmasu vibhāgyeṣūttamaṃ vyāvargaṃ śikṣā pratihared iti dhānañjapyaḥ
7.6.9	sarveṇaiva padeneti śāṇḍilyāyanaḥ
7.6.10	trir uktaṃ stobhān chukriyeṣu catur brūyur anyatra nidhanebhyaḥ
7.6.11	mahādivākīrtyasya prāstāvike devate vipariharet
7.6.12	tasyātmā stobhavibhāgyaḥ
7.6.13	prathamāyaivānugānāya prastotā prastuyād ātmane ca
7.6.14	itarāṇy anugānāny udgātaiva brūyāt
7.6.15	teṣāṃ nidhaneṣv enam anūpeyātām
7.6.16	uttamāni vā trīṇy anugānāni pratyāhṛtyetaraiḥ sahātmapadebhyaḥ stobhadharmeṇānusaṃhareyuḥ
7.6.17	yāni purastād ātmanas tāni sakṛt stotrādau yāny ūrdhvantāni sakṛt stotrānte
7.6.18	paryāyādiparyāyāntayor vā
7.6.19	bhāsanidhane daśamasya padasyopāyam udgātaiva brūyāt
7.6.20	sarvaṇi rājane trir uktāni pañcakṛtvo brūyuḥ
7.6.21	tasyānupadayastobhāḥ padena prastāvaḥ
7.6.22	tṛtīyena padena purastāt stobhena pratihāraḥ
7.6.23	vibhāgyaṃ vā
7.6.24	tatra devatābhyo yad yad anantaraṃ pūrvaṃ padaṃ tena sahanā brūyuḥ
7.6.25	vyavastobhet padadaivatam ity eke
7.6.26	yathādhītaṃ vā
7.7.1	nidhanāni padāni padastobheṣu tatheḍāḥ
7.7.2	tebhyo nānā stobheyuḥ
7.7.3	tribhyaḥ prathamebhyaḥ prastotā
7.7.4	tribhya eva saptamaprakṛtibhyaḥ pratihartā
7.7.5	ardhapadaṃ nidhanam iḍāvyaveteṣu
7.7.6	sarvam avyaveteṣu
7.7.7	caturthasya prathamaḥ pādatryakṣarāṇi catvāri nidhanāni
7.7.8	tathā tṛtīyaḥ
7.7.9	dvitoyottamau vā dvaidhaś caturakṣaraśa itarau
7.7.10	avibhāgyā vā
7.7.11	aṣṭamaiḥ stobhaiḥ prathamasya navamair madhyamayor daśamair uttamasya navamair vā
7.7.12	ilāndasyottamaṃ 'nugāne ṣaṭ
7.7.13	vibhāgyānītarāṇi
7.7.14	prathamaṃ vā vibhāgyam
7.7.15	tatrottamasya stobhasya madhyamena vacanena
7.7.16	ekādaśa dairghatamasasya
7.7.17	aṣṭamaiḥ stobhair bhadraśreyasoḥ
7.7.18	pañcamaiś ca yadi dvipratihāre
7.7.19	pañcākṣaraśaḥ stobhavibhāgye dharmavidharmaṇī
7.7.20	dvipadākāraṃ vā
7.7.21	tayor daśamena stobhena pratihāraḥ
7.7.22	ṣaṣṭhena ca yadi dvipratihāre
7.7.23	padānte trīṇi sāhaviṣe
7.7.24	padādau vā
7.7.25	madhyamaṃ vacanaṃ svarvannidhane sauhaviṣe
7.7.26	vibhāgyaṃ vā
7.7.27	madhyamam eva vacanaṃ purastāt stobhaṃ vairājasya
7.7.28	tasya padāntāṃś catur abhyasyeyur tri vā
7.7.29	tathā cāturthikasya vātsaprasya
7.7.30	samādhis tu
7.7.31	avibhāgyānām uttame pade prāg upāyāt ṣaṭsu vyāvargavatsv aṣṭasu vā yathā vāmadevyakrośe pūrveṇa vyāvargeṇa pratihared iti dhānañjayaḥ
7.7.32	uttareṇeti śāṇḍilyāyanaḥ
7.7.33	prātihārikam eva gītaṃ pratihāro vaichandaseṣv apy apadādau
7.7.34	nordhvaṃ pratihārād oṅkāreṇādadīteti dhānañjapyaḥ
7.8.1	pratyavetasvarāṇāṃ tu pratyudgṛhṇīyāt
7.8.2	yathākāleyasya nakā33333riṇām yathā vātsasya mayo3333 vā3
7.8.3	oṃkāreṇa pratyavetasvarāṇām ādadīteti gautamaḥ
7.8.4	yathāmnāyaṃ śāṇḍilyaḥ
7.8.5	ihakāraiḍāthakārau gītaṃ ca nidhanasvaraṃhīṣīsvaraṃ ca dvyakṣaraṃ devatāś cāraṇyegeyeṣu tāny antaḥsāmanidhanāni vāk cet stobhānto 'nantaraḥ purastāt vṛddhaḥ kṛṣṭo vā kāraḥ svaritaṃ vārcikaṃ vā vṛddhaṃ pūrveṣāṃ trayāṇāṃ yathā revatyas tvāṣṭrīsāma yaudhājayaṃ dārḍhacyutam ātharvaṇam āndhīgavam ihavad vāmadevyam
7.8.6	tebhyo yan nigadavṛtyanantaram ārcikaṃ tena sahopeyur anādeśe
7.8.7	purīṣeṣv ārcikaṃ prastāvāt
7.8.8	krauñce parivāraḥ
7.8.9	ihavadvāmadevye parāvihakārau
7.8.10	niṣedhe cobhau
7.8.11	triṇidhane tvāṣṭrī sāmny upagrahādīni
7.8.12	ilāndānugānavatīya ihakāre vikalpaḥ
7.8.13	ātīṣādīye ca madhye nidhane
7.8.14	paurumīḍhe madhye nidhanaṃ na
7.8.15	āṣṭādaṃṣṭrasadoviśīyārkapuṣpeṣu ca
7.8.16	ikārādimiḍāṃ sarva upeyus tāni pratīcīneḍāni
7.8.17	ukāraṃ tv anyāsu gautamaḥ
7.8.18	iḍeti dhānañjapyaḥ
7.8.19	ikārāntaṃ caivopāyaṃ saṃpragāyanti kutsā evaṃ naḥ kṛtsneḍopetā bhaviṣyatīti pratyudgītas tu khalv eṣāṃ tathodgātā bhavati
7.9.1	pragātheṣu bṛhadrathantarayor yajñāyajñīyasya cānādeśe kakubhāv uttare
7.9.2	tayor hy akṣaraḥ prastāvaḥ sarvatra
7.9.3	tṛceṣu tv akṣarasasaṅgena
7.9.4	prathamāyā uttamam akṣaraṃ madhyamāyāś ca prathamam
7.9.5	evam evāpare dvitīyottamayoḥ
7.9.6	prastāvapratihāraṇidhanānām akṣaraparimāṇaṃ sarvatra yathāyoni cikīrṣed vaichandaseṣv anādeśe
7.9.7	yasyārcikam udāttānudāttaṃ tadṛg ūḍham atha yasya sāmikaṃ tat sāmoḍhaṃ yathā pauṣkalasyottarayor yathā333vide33samā333psujo33diti dhānañjayas tadṛg ūḍhaṃ yathāvide23111 samābhu3jī2311diti śāṇḍilyas tat sāmoḍham
7.9.8	ūnākṣareṣu pādeṣv akṣaropadhiṃ śāṇḍilyo yathāgnes triṇidhanasyā3nū3pe2333go3mā3ngobhirā333uvā333ā333kṣā3so3mo3dū2333gdhābhirā333uvā333ā23kṣā3s tad akṣarasadhātu
7.9.9	anupadhiṃ dhānañjayaḥ
7.9.10	āunūpa3333go3mā3ngobhirā3uvā3cā3333somo3dū3333gdhābhirāuvā333kṣā23111s tat padasadhātu
7.9.11	pāṅktasyānuṣṭupsu dvitīyaṃ padaṃ dvaidhaṃ vyūhed yatharṣabhasya śākvarasya caturakṣaraśaḥ
7.9.12	tṛtīyaṃ yathā saṃkṛtino bṛhatīṣv aṣṭākṣaraṃ caturakṣaraṃ ca
7.9.13	yonau yāny abhyāsenānyachandaḥ sampadyate yathā gaurīvitaudale kautsaṃ caikakubhavaikhānase tadāpanneṣu gautamasārdāgavāvanabhyāsam
7.9.14	maśako gārgyo 'bhyāsaṃ maśako gārgyo 'bhyāsam
7.10.1	upāsthāneṣv anyāni nidhanāni
7.10.2	svarānādeśe tathā svarāṇi syuḥ
7.10.3	iḍā cānādeśe
7.10.4	adhyardhā tv adhyardhaupānām
7.10.5	autpattikaḥ svaraḥ
7.10.6	svaḥkāśīte
7.10.7	daivodāsasujñānayoś ca
7.10.8	svaḥpṛṣṭhe ca pūrvaḥ
7.10.9	uttara iti gautamadhānañjapyau
7.10.10	aupagavayorathāmathā vā
7.10.11	kāmaṃ tu nānābhicaraṇīyeṣu vā mathāthānyatra
7.10.12	jāgatasya somasāmna indra iva dasyūṁr amṛṇā 23111ḥ sūrya iva dasyūṁr amṛṇā 23111 vajrin suvajrī 23111 nindra iva dasyūṁr amṛṇā 23111: sūrya iva dasyūṁr amṛṇo vajrin suvajrī 23111nitivendra iva dasyūṁr amṛṇaḥ sūryadrava dasyūṁr amṛṇā 23111 vajrin suvajrī 23111 niti vendra iva dasyūṁr amṛṇaḥ sūrya iva dasyūṁr vamṛṇo vajrin suvajrī 23111 niti vā
7.10.13	kārttayaśe trayo vikalpādayinnave 33 haṃ 33 dayinnave 333 haṃ 33 dayinnave haṃ 23111
7.10.14	evam evottarasminnidhane
7.10.15	gāyatrasya padena prastāvaḥ sarvatra
7.10.16	aṣṭākṣareṇeti dhānañjapyaḥ
7.10.17	tathā purāṇaṃ tāṇḍam
7.10.18	tasya nidarśanārthaṃ gānaṃ gāyatrīṣu
7.10.19	upāsmai gāyatā naro3m iti dhānañjapya upāsmai gāyatā naro3 iti śāṇḍilya upāsmai gāyatā narā3 ity eke
7.10.20	śeṣam udgātā manasā tu svabhaktim oṃkāraṃ tathā svaraṃ vācā gāyet
7.10.21	pā3vamānāyendā3vā33 ityekāvṛdabhidevāṃ iyā3ityaparākṣā 3ta ityarā
7.10.22	pūrvāvāvargāvavanardāviti dhānañjapyaḥ
7.10.23	madhyamāyām āvṛti dvau stobhau kuryāt tāv avanardāv iti gautamaḥ
7.10.24	abhidevāṃ iyā 3333 iti
7.11.1	jyāyasi chandasi prathamāyām āvṛttyāvaped uttamaṃ padaṃ śiṣṭvā
7.11.2	aṣṭākṣaram iti dhānañjapyaḥ
7.11.3	ūrdhvaṃ retasyāyā dvyakṣaraṃ śiṣṭvā hiṅkāraṃ brūyād dhuṃ3ā33 iti
7.11.4	taṃ retasyāyāṃ pratihartā manasā dhyāyen na parāsv iti gautamaḥ
7.11.5	parāv eveti dhānañjapyaśāṇḍilyau
7.11.6	rathantaravarṇāyāṃ catvāry akṣarāṇy abhiṣṭobhed bhābhā iti śāṇḍilya bhabha iti dhānañjapyas tryakṣaraṃ cābhiṣṭobhet prathamaṃ hy akṣaraṃ luptam iti
7.11.7	huṃ 33 iti hiṅkāraḥ
7.11.8	dvādaśākṣarāṣyabhiṣṭobhed anuṣṭubhi
7.11.9	sarvatra catvārīti śāṇḍilyayor yatharcaṃ cāntaṃ brūyāt
7.11.10	kṣā 3 tā 3 ivā 3 yū 3 iti
7.11.11	ākāraṃ tvācāryās taṃ dīrgham
7.11.12	avasvarad iti dhānañjapyaḥ kṣā 3 to 3 ā 3111
7.11.13	kṣāto vā iti gautamaḥ
7.11.14	kṣāto ā ity eke
7.11.15	kāmyānāṃ nidhanānāṃ kiñcic cikīrṣann uttamasya dvyakṣarasya sthāne kuryād iti gautamaḥ
7.11.16	abhidevāṁ hayakṣatā 33333 iti vā sarvām ṛcaṃ samāpya
7.11.17	avikāreṇa sarvaṃ gītveti dhānañjapyas tāny ākārasthāneṣu syur nidhanatvena hi codyante
7.11.18	akṛtalakṣaṇacodanāc cautpattikasvarāṇi
7.11.19	kṛtasvaraṃ tu nidhanaṃ tasya codyate varṇavikāro yathā rathantarasya gāyatryaḥ
7.11.20	tāni sarvatra syur anārabhyotpattitvād gāyatrasya
7.11.21	bahiṣpavamāna ity eke taddhi vikārā nātikrāmanti yathā retasyā rathantaravarṇe dhurāṃ ca sāmāntāḥ
7.11.22	bahiṣpavamānasaṃyogas tu teṣāṃ na kāmasaṃyogaḥ
7.12.1	gotivikāro gāyatrasya dhuraḥ
7.12.2	stotrīyānurūpayor jyotiṣṭomasyājyeṣu ca nānyatra
7.12.3	retasyāyās trir udgṛhṇātīti brāhmaṇaṃ bhavati pā332 vā332 mānāyendā 3 vā 332 i
7.12.4	gāyatry uttarā tasyā dve cākṣare samāyanī vyatiṣajatīti brāhmaṇaṃ bhavati madhyamasya ca padasyottamam uttamasya ca prathamam ātharvāṇo aśiśrāde 332 yurvandevā yadā 33333
7.12.5	triṣṭub uttarā tāṃ balavad ivoraseva gāyantīti brāhmaṇaṃ bhavati śāṃ 332 jā 332 nā 332 ya śamarvā 3 tā 3 iśaṃ rā 33 jā 33 no 33233 ṣā 3 dhā 33333
7.12.6	uttamārdhe dve akṣare dyotayatīti brāhmaṇaṃ bhavati
7.12.7	ye ūrdhvaṃ hiṅkārāt te nibrūyād iti gautamaḥ
7.12.8	ṣādhā iti dhānañjapyaḥ
7.12.9	jagaty uttarā tasyāś catvāri catvāry akṣarāṇi nikrīḍayann iva gāyaty ā dvādaśabhyo 'kṣarebhya iti brāhmaṇaṃ bhavati pāriṣṭobhā 233 ntā33 yā kṛpā332so3 māḥ śukrā332 gā 3 vā 33333
7.12.10	uttamārdhe catvāry akṣarāṇi dyotayatīti brāhmaṇaṃ bhavati
7.12.11	dve purastāddhiṅkārāt tathopariṣṭād iti gautamaḥ
7.12.12	somāḥ śukrā iti dhānañjapyaḥ
7.12.13	anuṣṭub uttarā tāṃ ninardann iva gāyatīti brāhmaṇaṃ bhavaty ā vājaṃ vājyakramī33333t sīdanto vāṃ33333nuṣā 33333
7.12.14	niruktāṃ cāniruktāṃ ca gāyatīti brāhmaṇaṃ bhavati
7.13.1	samastabrāhmaṇaṃ dhurāṃ manya iti gātamastriṣṭubjagatyor hy akṣarāṇi nirāheti
7.13.2	etasyā eveti dhānañjapyaśāṇḍilyau
7.13.3	tasyā dvitīyaṃ padaṃ nirbrūyāt tṛtīye cākṣare pañcamaṣaṣṭhe
7.13.4	paṅktir uttarā
7.13.5	tasyā dve dve akṣare udāsaṅgāyattyā ṣaḍbhyo 'kṣarebhya iti brāhmaṇaṃ bhavati saṃjā31 gmāno3 dā3 ivā3
7.13.6	kā3 vā3 iti dhānañjapyaḥ ka vā3 iti śāṇḍilyaḥ
7.13.7	sad iti retasyāyā nidhanaṃ sam iti gāyatrayāḥ svar iti triṣṭubha iḍeti jagatyā vāg ity anuṣṭubhaḥ
7.13.8	teṣām ukto nyāyaḥ kāmyaiḥ sāmāntaiḥ
7.13.9	na tūrdhvaṃ bahiṣpavamānāt syuḥ
7.13.10	jagatīṃ gāyatrīṃ triṣṭubanuṣṭubhāv iti pṛthag ājyaprathamāsu gāyet tat purāṇaṃ yathājyagānam
7.13.11	gāyatrītriṣṭubhor vyatikramaṃ dhānañjapyaḥ
7.13.12	gāyatrīṃ maitrāvaruṇasyājyaprathamāyāṃ hotur itarā āditas tat purāṇaṃ hotur ājyagānam
7.13.13	triṣṭubha uttarāṃ gāyatrīṃ gītvā tasyā eva dvitīyāyām ṛcyanuṣṭubhaṃ gāyed iti dhānañjapyo gāyed iti dhānañjapyaḥ
8.1.1	udagayanapūrvapakṣapuṇyāhasaṃnipāte yajñakālo 'nādeśe
8.1.2	saṃkhyāmātre ca dakṣiṇā gāvaḥ
8.1.3	hiraṇyamiti jātarūpaṃ pratīyāt
8.1.4	prathamāyāṃ pūrvapakṣasya dīkṣetaikāhebhyaḥ
8.1.5	dṛṣṭvā vā nakṣatrayogam
8.1.6	teṣām ekā dīkṣānādeśe tisraś catasro 'parimitā vā
8.1.7	tisra upasadaḥ
8.1.8	jyotiṣṭomasyokthānām uttare saubharanārmedha atirātra ukthānta itarāṇīti gautamo vṛttigrahaṇāt
8.1.9	aniyogam itareṣāṃ dhānajapyo 'viśeṣāmnānāt
8.1.10	itarāṇy apy atirātra iti śāṇḍilyas tulyacodanāt
8.1.11	āṣṭādaṃṣṭrayor vikalpaḥ syāt
8.1.12	kāmyān ukthachandoyogān atirātrasya manyante saubharanārmedhapramāṇāḥ
8.1.13	vṛttis tv anuṣṭubhāṃ rātryupāyena vidyate
8.1.14	dṛśyate cānyatra rātryupāyān nārmedhaṃ yathābhiplavasya pañcāhe
8.1.15	tasyānuṣṭubhaḥ stotrīyaḥ syād ukthānteṣu vaicchandaso 'tirātreṣu vṛttivibhāgāt
8.1.16	svatantrasya jyotiṣṭomasya saṃsthā vikalpā āgniṣṭomyam ukthyatātirātryam iti
8.1.17	tasyānatirātrasya dvādaśa śataṃ dakṣiṇāḥ
8.1.18	goāyuṣoś ca
8.1.19	viśvajidabhijidbhyāṃ yamābhyāṃ yajamānaḥ pūrvāparābhyāṃ yajeteti dhānañjapyaḥ
8.1.20	yugapad iti śāṇḍilyaḥ
8.1.21	abhijito dakṣiṇaṃ devayajane syād viśvajita uttaram
8.1.22	tat prati patnīśālā syāt
8.1.23	nānartvijo yaccāntarvedi karma
8.1.24	atha yad bahirvedy ekaṃ tat
8.1.25	abhijitaḥ pūrvaṃ pūrvaṃ karma saṃtiṣṭheta viśvajita uttaram
8.1.26	tayoḥ pṛthak sahasre dakṣiṇāḥ
8.1.27	kāmaṃ tv ayam ābhyāṃ yajeta
8.1.28	sahasram abhijiti dakṣiṇāḥ śatāśvaṃ sahasraṃ sarvavedasaṃ vā viśvajiti
8.2.1	tasyāvasbhṛthād udetya rohiṇaṇīṃ vatsacchavīṃ paridhāya dharmān kuryāt ta uktā brāhmaṇena
8.2.2	araṇye tisro vasatīty udumbare vaset
8.2.3	udumbarābhāve 'py udumbaraśākhāṃ nikhaneyuḥ
8.2.4	khanitreṇa jīvatīti yat tatra khānyaṃ syāt tena jīvet
8.2.5	khānyābhāve dhānyapātrān nikhāya tair utkhānaṃ jīvet
8.2.6	ubhayataḥ kṣṇudabhrir bhavatīti vaiṇavī kalmāṣīti śāṇḍilyaḥ
8.2.7	yā kā ceti dhānañjapyaḥ
8.2.8	niṣādeṣu tisro vasatīti pārśvato niṣādagrāmasya vaset
8.2.9	teṣāṃ kāmam āraṇyaṃ bhuñjīta naivāraṃ śyāmākaṃ mārgam iti
8.2.10	jane tisro vasatīti rājanyabandhur jano brāhmaṇaḥ samānajana iti śāṇḍilyaḥ
8.2.11	vivāhyo janaḥ sagotraḥ samānajana iti dhānañjapyaḥ
8.2.12	pratīveśo janapado jano yatra vaset sa samānajana iti śāṇḍilyāyanaḥ
8.2.13	ete dharmāḥ sarvavedasadakṣiṇānāṃ sarveṣām
8.2.14	vratavatsu sarveṣv amāvāsyāyāṃ dīkṣitvokhām ābadhnīta sāṃvatsarikebhyo 'nyatreti gautamaḥ
8.2.15	saha sutyābhiḥ ṣaḍahāni saṃvatsarād adhikāni kṛtvottiṣṭheyuḥ
8.2.16	samāpte vā saṃvatsare rātrisatreṣu rājānaṃ krīṇīyuḥ
8.2.17	yathājāti tu prathame pañcadaśarātre dīkṣeran
8.2.18	sarvatra vā yathājāty anyatra cedupetam iti dhānañjayaḥ
8.2.19	anupetaṃ ced apīti śāṇḍilyaḥ
8.2.20	tisra upasado vratasyaikāhikasya gautamīyena
8.2.21	ṣaḍ vā dvādaśa vā
8.2.22	tatra brahmaṇe 'śvarathaṃ śataṃ ca dadyāt
8.2.23	tathāgniṃ cinvate 'dhvaryave
8.2.24	pṛṣṭhena ca stuvānāyodgātre
8.2.25	taccānuśasate hotre
8.2.26	sarvebhyaḥ sahasram
8.2.27	sarvavedasadakṣiṇaṃ vā
8.2.28	itaracchāṇḍilam
8.2.29	sarve sāhasrāḥ pṛthak sahasradakṣiṇāḥ
8.3.1	sādyaskreṇa yakṣyamāṇo mahārātreḥ prātarāhutiṃ hutvācakṣītartvigbhyaḥ sādyaḥkrīma iti
8.3.2	praga eva prahiṇuyād iti dhānañjapyo dīkṣāprabhṛti sadyaḥ sarvaṃ kuryuḥ prathamadvitīyayoḥ śyenasya ca
8.3.3	ekatrikāntāḥ ṣaṭsādyaḥkrā iti śaucivṛttiḥ
8.3.4	urvarā vedir iti prathame yuvor varā pakvā syād vrīhyūrvarā vā
8.3.5	tata eva samutkartaṃ khala uttaravediṃ kuryuḥ
8.3.6	khale vālīyūpo bhavatīti lāṅgaleṣā yūpaḥ syāt kalāpī caṣālabhāgā
8.3.7	atītāyāṃ ced yavavelāyāṃ vrīhivelāyāṃ vā yajeta dhānyapātrānuptvābhikṛṣeyuḥ
8.3.8	dhānyapātrā uttaravediḥ syānmūtaś caṣālabhāgā
8.3.9	trivatsaḥ sāṇḍa iti bahuḥ trivarṣasya jānapadī trivatsa iti
8.3.10	yo vā tisro dhayet
8.3.11	trivarṣo vaiva syāt
8.3.12	prāñcaṃ hotāraṃ vaheyur udañcam udgātāraṃ pratyañcam adhvaryuṃ dakṣiṇā brahmāṇaṃ purastād vātra vaheyus tatraibhyaḥ somaṃ prabrūyur aśvarathair yātvā ta uktā brāhmaṇenādhvānaś ca
8.3.13	kuryur evartvija iti śāṇḍilyo 'nyān su brāhmaṇāṃs tān adhvana ūḍhvā tatraibhyaḥ somaṃ prabrūyur asau sadyaḥkriyā yajate tad ahaṃ prabravīmīndrāya viśvebhyo devebhyo brāhmaṇebhyaḥ somyebhyaḥ somapebhya iti
8.3.14	sa kṣīradṛtayor athā bhavantīti sadyo dugdhena kṣīreṇa dṛtayaḥ pūrṇāḥ syus tato 'yann avanītam udīyāt pheno vā tadājye 'pi sṛjeyuḥ
8.3.15	aśvaḥ śveta etasya dakṣiṇā tam udgātre dadyāt kiñcic cetarabhyaḥ
8.4.1	etenaivottaro vyākhātaḥ
8.4.2	tasyāś ca ekaviṃśo dakṣiṇānām ato vaiva
8.4.3	ekarātrīṇo hy ahīno 'nukrīs te 'ṅgirasa ādityebhyaḥ śvaḥsutyām iti hy āha
8.4.4	tasya krayaprabhṛty uttaram ahaḥ syād iti gautamas taṃ sadyaḥ parikrīyeti hy ādityān āha netarān
8.4.5	aparedyuḥ krayaṇāc cānukrīr ity ākhyā
8.4.6	upavasathāntaṃ pūrvam ahaḥ syād iti dhānañjapyaḥ śvaḥsutyām iti hyāheti śvaḥ krayaṃ prābruvann ity abhaviṣyat
8.4.7	taṃ sadyaḥ parikrīyeti ca prathamasya sadyastāṃ darśayati
8.4.8	dvyahīnatvāt tu jaghanyatare 'ṅgiraso 'krīṇaṃs tasmād anukrīr ity ākhyā
8.4.9	tasyāśva ekaśatatamo dakṣiṇānām aśvo vaiva
8.4.10	etenokto viśvajicchilyaḥ
8.4.11	dvirātrīṇas tryahīna iti śāṇḍilyaḥ
8.4.12	daikṣaṃ prathamam ahaḥkrayaprabhṛtyupavasathāntaṃ dvitīyaṃ sauttamattamam
8.4.13	tasya dakṣiṇā yānāni yathotsāhaṃ dadyāt tasmin janapade yāny abhidhyātatamāni syuḥ
8.4.14	sarvavedasanirmān dadyād iti dhānañjapyo vimitaṃ śayanam ārohaṇam ahānase dāsamithunau dhānyapalyaṃ sīraṃ dhenur iti dhenur iti
8.5.1	vrātīnānāṃ yaudhānāṃ putrān anūcānān ṛtvijo vṛṇīta śyenasya
8.5.2	arhatām eveti śāṇḍilyaḥ
8.5.3	abhivātāsu yā anabhivātā syus tāsām ājyaṃ manthayet
8.5.4	yatra stambā vṛkṣā vā bahulā jātāḥ syus tāṃśchedan devayajanaṃ kuryuḥ
8.5.5	yad vā vidāhi sthaṇḍilam
8.5.6	śavanabhye adhiṣavaṇe iti yena yānena mṛtaṃ nirvaheyus tasya nabhye adhiṣavaṇaphalake kuryuḥ
8.5.7	acaṣālo yūpasphyāgraḥ
8.5.8	lohitoṣṇīṣā lohitavāsaso nivītā ṛtvijaḥ pracareyur upotaparuṣā ujyadhanvānaḥ
8.5.9	pavamāne rathantaraṃ karotīti bṛhatyām ekarcānāṃ sthāne syād ekaṃ taddhi bārhatānāṃ sthānam evaṃ ca tṛce bhavati
8.5.10	avipratiṣedhenetareṣām anukalpayed ity aparam evamalpīyān vikāraḥ
8.5.11	tatra pañcamaṃ bārhatam āharet stomavaśena tat paurumadgaṃ syāt bhrātṛvyavadhaṃ hy asmin brāhmaṇaṃ darśayati
8.5.12	pṛṣṭheṣu rathantarasyottarayor dvipade syātām ity ācāryā evaṃ suparācyo bhavantīti
8.5.13	kakubhāv iti gautamo nāvṛttim etat stomasya darśayatīti
8.5.14	plavaṃ brahmasāma kurvan śyaitasyarkṣu kuryāt
8.5.15	vṛttir hy etasmin sthāne pāvamānīnāṃ na vidyate
8.5.16	nava nava dakṣiṇā iti navavargāny athotsāhaṃ dadyāt kāṇasvorakūṭabaṇḍānām
8.5.17	tāsām api dakṣiṇāvelāyāṃ lohitaṃ janayeyuḥ
8.5.18	ekatrike sadyaḥ sarvaṃ kuryuḥ
8.5.19	ekadīkṣas tryupasatka iti gautamaḥ
8.5.20	tasya gāyatrapārśvam ārbhavo 'yā ruceti
8.5.21	purojityām iti śāṇḍilyas tasyāḥ sasutveyo vasūnām ity etāṃ madhye kuryāt
8.5.22	prācīm anupradiśaṃ yāti cekitad ity etasyām udvaṃśīyaṃ kuryād uddhṛtya gāyatrapārśvam iti lāmakāyanaḥ
8.5.23	trikaṃ bahiṣpavamānaṃ syād iti dhānañjapyaḥ pañcī madhyandinaḥ saptārbhava ekīnītarāṇīti
8.5.24	pavamānāś ca hotṛṣāmāṇi ca trikāṇy ekīnītarāṇīti
8.5.25	caturuttarasaṃpanno dve dve trikapañcinī pratyavaroheṇa
8.5.26	tasya ṣaṭṣaṣṭhaṃ śataṃ dakṣiṇāḥ
8.6.1	vrātyastomair yakṣyamāṇāḥ pṛthag agnīn ādhāya yajñopakaraṇāni ceṣṭvā ya eṣām adhyayane 'bhikrāntitamaḥ syād abhijanena vā tadabhāve 'pi bhogalābhena tasya gārhapate dīkṣeran bhakṣāṃś cānu bhakṣayeyuḥ
8.6.2	ye ke ca vrātyāḥ saṃpādayeyus te prathamena yajeran
8.6.3	brāhmaṇenetara uktāḥ
8.6.4	sthāvirād apetaprajananā ye te śamanīcāmeḍhrāḥ
8.6.5	yan niruktaṃ nidhanam upeyur itīndreti dyautāne nidhanaṃ nirāhus tasya pratiṣedhaḥ
8.6.6	yathāmnāyam evopeyuḥ
8.6.7	uṣṇīṣaṃ ca pratodaś cety uṣṇīṣaṃ yat tiryaṅ anaddhaṃ bhavati vrātyānām
8.6.8	dhanuṣkeṇāniṣuṇā vrātyāḥ prasedhamānā yanti sa jyāhnoḍaḥ
8.6.9	vipathaś ca phalakāstīrṇa iti prācyaratho nāstīrṇo vipathaḥ
8.6.10	kampramiśrābhyām aśvāśvatarābhyāṃ yuktaḥ syād iti śāṇḍilyaḥ
8.6.11	yābhyāṃ kābhyāṃ cāśvābhyām aśvatarābhyāṃ veti dhānañjapyaḥ
8.6.12	kṛṣṇaśaṃvāsa iti kṛṣṇaṅkahramiśram iti śāṇḍilyaḥ
8.6.13	śuklaṃ kṛṣṇadaśam iti gautamaḥ
8.6.14	kṛṣṇam ity eva manya iti dhānañjapyaḥ
8.6.15	yāvavikā dvābhyām avibhyām ekaikaḥ krītaḥ syāttayoḥ pārśvasaṃhite kṛṣṇabalakṣe ajine syātām
8.6.16	balakṣam iti śvetākhyā
8.6.17	rajato niṣkaḥ
8.6.18	tad gṛhapater ity etat sarvaṃ gṛhapatir āharet trayastriṃśataṃ ca
8.6.19	dvitrayastriṃśatam iti śāṇḍilyaḥ
8.6.20	valūkāntāni dāmatūṣāṇītareṣām ity āvikāni lohitapravāṇāni vasanāni syuḥ
8.6.21	dāmatūṣāṇīti dāmadaśāni syur daśākhyā tūṣam iti
8.6.22	dve dve dāmanī iti dve dve ekaikasya vasanasya daśe syātām
8.6.23	dve dev upānahāv iti kṛṣṇaḥ karṇinya iti śāṇḍilyaḥ
8.6.24	yāḥ kāś ceti dhānañjapyaḥ
8.6.25	dviṣaṃhitāny ajinānīti pūrvābhyām ajinābhyāṃ vyākhyātāni
8.6.26	tac cetareṣām ekaika āharet trayastriṃśaṃ śataṃ ca trayastriṃśatā gṛhapatim abhisamāyantīti hy āha
8.6.27	te trayastriṃśata ṛtvigbhyo dadyuḥ
8.6.28	vrātyebhyo vrātyadhanāni ye vrātyacaryāyā aviratāḥ syur brahmabandhave vā māgadhadeśīyāya yasmā etad dadati tasminn eva mṛjānāyantīti hy āha
8.6.29	vrātyastomair iṣṭvā traividyavṛttiṃ samātiṣṭheyuḥ
8.6.30	taiṣāntata ūrdhvaṃ bhuñjītāpi cainān kāmaṃ yājayed iti
8.7.1	agniṣṭutsv anaḍuhām aśvānām ajanām iti yathotsāhaṃ dadyāt tathā hiraṇyasya
8.7.2	kaṃcid artham arhan yo na prāpnuyāt sa trivṛtāṃ prathamena yajeta
8.7.3	tasya caturyug aśvaratho dakṣiṇā teṣām ekaḥ śyāvaḥ syāt
8.7.4	yaṃ brāhmaṇāḥ svarājānaḥ puraskurvīran sa bṛhaspatisavena yajeta
8.7.5	tasya prātaḥsavane sanneṣu nārāśāṃseṣv ekādaśadakṣiṇā vyādiśed ṛtvigbhyo nāpākuryāt
8.7.6	aśvadvādaśā madhyandine
8.7.7	tā ubhayor apākaroti
8.7.8	ekādaśa tṛtīyasavane tā anubandhya vapāyā hutāyām apākuryāt
8.7.9	tāny apy ekādaśaikādaśaśatāni syuḥ sahasrāṇi vā nityas tv aśvo madhyandine
8.7.10	ya enaṃ puraskurvīrann anvagbhūtavṛttiṃ tata ūrdhvaṃ teṣu vartayet
8.7.11	sthapatir iti cainaṃ ta ācakṣīran
8.7.12	śyeneneṣur vyākhyātodvīkṣopasadas tv asyaikāhikyaḥ
8.8.1	sarvasvāreṇa yakṣyamāṇo dīkṣāprabhṛti prayateta yathā sautye 'hani preyām iti
8.8.2	prāṇabhakṣaṃ sarvatra bhakṣān bhakṣayet
8.8.3	tān apo 'bhyavahārayet karte vānuṣecyet
8.8.4	somamadbhiḥ saṃsṛjya mārjālīyasadeśe ninayeyuḥ
8.8.5	ārbhave pavamāne stūyamāna udumbaryā dakṣiṇā prāvṛto nipadyeta kṛṣṇājinam upastīrya dakṣiṇāśirās tad eva saṃgacchate tad eva mriyata iti
8.8.6	etaṃ mṛtaṃ yajamānaṃ havirbhiḥ sahajoṣe yajñapātraiś cāhavanīye prahṛtya pravrajeyur iti śāṇḍilyaḥ
8.8.7	samāpayeyuḥ śeṣam iti dhānañjapyaḥ
8.8.8	samāpayeyuś ced iti śāṇḍilyāyano nediṣṭo tat kṛṣṇājinaṃ pratimucya yājamānaṃ kuryāt bhakṣāṃś ca bhakṣayet
8.8.9	ṛtvijo yājayamānaṃ kuryuḥ sarvahuto bhakṣān juhuyuriti dhānañjapyaḥ
8.8.10	saṃsthite 'hani santvā hinvantīty āsandyaṅgāni samācareyuḥ
8.8.11	santvā riṇantīti prakṣālayeyuḥ
8.8.12	santvā tatakṣṇur iti takṣṇuyuḥ
8.8.13	santvā śiśantīti vivayeyuḥ
8.8.14	tayainam avabhṛthaṃ hṛtvā somopanahanena pracchādyānubandhyavapāyāṃ hutāyāṃ dakṣiṇe vedyante keśaśmaśrūṇy asya vāpayeyuḥ
8.8.15	anubandhyaśeṣaṃ samāpya madhye devayajanasya citāṃ cinuyuḥ
8.8.16	paścād gārhapatyam upadadhyuḥ purastād āhavanīyaṃ paścimena gārhapatyaṃ dakṣiṇata āgnīdhrīyaṃ parihareyuḥ
8.8.17	taṃ dakṣiṇāśirasaṃ citāv āhitaṃ yajñapātraiḥ kalpayet
8.8.18	śirasi kapālāni yuñjyāt
8.8.19	samoptadhānaṃ ca camasam
8.8.20	lalāṭe prāśitraharaṇam
8.8.21	nāsikyoḥ sruvau
8.8.22	āsye hiraṇyam avadhāyānustaraṇikyā gaur mukhaṃ vapayā pracchādya tatrāgnihotrahavanīṃ tirañcīm
8.8.23	dakṣiṇe pāṇau juhūm
8.8.24	savya upabhṛtam
8.8.25	tathā vṛkkau
8.8.26	urasi dhruvām
8.8.27	udare pātrīm
8.8.28	upasthe kṛṣṇājinam
8.8.29	antareṇa sakthṇī śamyādṛṣadupale yac ca nādekṣyāmaḥ
8.8.30	dakṣiṇasyokhasya dakṣiṇata ulūkhalam
8.8.31	anusakthaṃ muṣalam
8.8.32	pādayoḥ sūrpam
8.8.33	sarvaṇy uttānāni pṛṣadājyavanti kṛtvā sarvebhyo 'gnibhya ulaparājīs taṇuyur yathāsminn agnayaḥ samaveṣyantīti
8.8.34	āhavanīyāc cet prathamam eyāt brahmalokam eṣyatīti vidyād gārhapatyād devalokaṃ dakṣiṇāgneḥ pitṛlokam
8.8.35	kḷpteṣu yajñapātreṣu triś chandogaḥ parigāyeta nāke suparṇam iti
8.8.36	dhūma udite tveṣas te dhūma ṛṇvatīti
8.8.37	prajvalite 'gne mṛḍamahām asīty etayor anyatareṇa
8.8.38	eṣaivāvṛt sarvāhitāgnīnām
8.8.39	jīvec cet yajetodavasānīyayā
8.8.40	abhojanena tata ūrdhvaṃ mumūrṣat
8.8.41	bhuñjīta jijīviṣed eveti dhānañjapyaḥ
8.8.42	tasya kṛtānnandakṣiṇā
8.8.43	phālgunyāṃ paurṇamāsyāṃ cāturmāsyāny ārabheta
8.8.44	uktaṃ kālāntaraṃ brāhmaṇena
8.8.45	yajanīye 'hani vaiśvadevaśunāsīrye syātām uttaraṃ ca vāruṇapraghāsikam
8.8.46	parvaṇy uttamaṃ sākamedhānām
8.8.47	dvādaśaṃ śataṃ śunāsīryasya dakṣiṇāḥ
8.8.48	pañcāśad itareṣām ahnām ekaikasyaikaikasya
8.9.1	upahavye devatānāmadheyāni parokṣaṃ brūyuḥ svasthānāsu
8.9.2	pratyakṣam asvasthānāsu
8.9.3	devaśabdaṃ sarvatra varjayeyuḥ
8.9.4	hotā devo mahīmitrasyaty ete hotā yajñe mahīyajñasyeti brūyur indur iti somam
8.9.5	ādiṣṭā dakṣiṇā brāhmaṇena
8.9.6	itarebhyaś ca kiṃcid dadyāt
8.9.7	ṛtapeye tasya dvādaśadokṣopasada iti tisra upasadaḥ
8.9.8	ghṛtavrato bhavatīti yathotsāhaṃ dīkṣāsu prāśnīyāt
8.9.9	uttareṇottareṇa kāṇḍenopaitīti pṛthag upasatsv aṅguliparvabhiḥ pratilomaiḥ prāśnīyād iti dhānañjapyaḥ
8.9.10	ekāṅgulyā pṛthak parvabhiḥ sarvān deśāṃś camasā mitāḥ syus tair anulomair iti śaucivṛkṣiḥ
8.9.11	pratilomair iti śāṇḍilyaḥ
8.9.12	ṛtam uktvā prasarpantīti prasrapsyataḥ sado bhakṣayiṣyantaś ca deva satyāni brūyur iyaṃ bhūmir asāv āditya iti
8.9.13	yā devatāś camasair ijyeraṃs tat pītavad bhakṣamantrān ūheyur iti śāṇḍilyaḥ
8.9.14	avikāreṇa tu nārāśasānām
8.9.15	somacamaso dakṣiṇety abhiṣutasya syāt tasmin hi camasaṃ pramāṇam
8.9.16	taṃ madhyandine savanamukhīyaiḥ sahonnayeyur juhuyuś cāsya huto deya iti hi brāhmaṇam
8.9.17	taṃ dakṣiṇāvelāyāṃ pūrveṇāhavanīyam anirharanto veder dakṣiṇena sadohavirdhānāni cārayitvā pūrvayā dvārā sadaḥ praveśayeyuḥ
8.9.18	saṃsthite 'hany ṛtvigbhyaḥ kiṃcid dadyāt
8.10.1	ādiṣṭā dakṣiṇā brāhmaṇena dūṇāśasya
8.10.2	etāvanty aṣṭāviṃśatiśatamānānīti yatra syāc caturviṃśatimānānāntāvanty aṣṭāviṃśatiśatāni dadyāt
8.10.3	rukmo hotur iti niṣkonāmālaṅkāras taṃ dadyāt
8.10.4	srag udgātur iti hiraṇmayo syāt
8.10.5	vaiśyastome sadyo dugdhena payasā somaṃ miśraṃ kuryuḥ prātaḥsavane śṛtena madhyandine dadhnā tṛtīyasavane
8.10.6	tasya dvādaśaśataṃ dakṣiṇāḥ sahasraṃ vā yathārūpāḥ pañcaśāradīye paśava ālabhyante
8.10.7	tīvrasuti somātipavitaṃ yājayed iti
8.10.8	ya iṣṭvā pāpīyān syāt sa somātipavita iti śāṇḍilyaḥ
8.10.9	yaḥ somaṃ pītvā chardayeta viricyeta veti dhānañjapyaḥ
8.10.10	tatra bhakṣāvṛtāś camasān avajighreyur acchāvākastotreṇa stutvā bhakṣayeyur abhakṣayanta ṛtvijaś camasān avajighranti tān acchāvākasya stotre bhakṣayantīti hy āha
8.10.11	eva sarveṣu savaneṣu
8.10.12	abhyabhisomān unnayantīti yān avajighreyus teṣv evābhyunnayeyuḥ
8.10.13	śatam āśiraṃ duhantīti dhenuśataṃ dohayitvā traidhaṃ vibhajya somaṃ miśraṃ kuryur yathā vaiśyastome
8.10.14	tasya tad eva dhenuśataṃ dakṣiṇās tā u eva dakṣiṇā iti hy āha
8.11.1	yaṃ brāhmaṇā rājānaś ca puraskurvīran sa vājapeyena yajeta
8.11.2	tasya paurṇamāsyāṃ dīkṣitvā trayodaśa dīkṣāḥ syuḥ
8.11.3	saptadaśa vā
8.11.4	amāvāsyāyāṃ dīkṣitvā māsamiti gautamaḥ
8.11.5	saṃvatsaramiti dhānañjapyaḥ ṣaḍupasatkaśca sāgnicityaḥ syād iti
8.11.6	pārṣṭikān stomān jyotiṣṭomatantre kalpayitvā tair jyotiṣṭomādibhis tadvyavetaiḥ saṃvatsaraṃ pūrvapakṣeṣu yajeta trayodaśe pūrvapakṣe vājapeyeneṣṭvaitair evāvṛttair aparaṃ saṃvatsaraṃ te yathotsāhadakṣiṇāḥ syuḥ
8.11.7	rājasūyavidhena yajeteti lāmakāyanaḥ
8.11.8	trivṛtpañcadaśo 'bhyārohaṇīyasya sthāne syāt
8.11.9	vājapeyo 'bhiṣecanīyasya
8.11.10	pañcadaśatrivṛt keśavapanīyasya
8.11.11	vyuṣṭikṣatradhṛtyor jyotiṣṭomau
8.11.12	bṛhaspatisavenaiva purastād uparistāc ca pariyajeteti dhānañjapyaḥ
8.11.13	māsamātre purastāt jyotiṣṭomena tathopariṣṭād iti śāṇḍilyāyanaḥ
8.11.14	pratyavarohaṇīyenaivāntato yajeta netareṣāṃ kenacid iti gautamaḥ
8.11.15	sadasyasaptadaśān pṛthag ṛtvijo vṛṇīta
8.11.16	tasya dakṣiṇā dāsīniṣkarathahastiyānagavāṃ pṛṣṭhyānāṃ cāśvānāṃ saptadaśaikaikasya jātasya
8.11.17	sahasrāṇi gavāṃ śatāni vā
8.11.18	saptadaśa vaiva gāvas taṃ kuruvājapeya ity ācakṣate
8.11.19	tāḥ samam ṛtvigbhyo vibhajet
8.11.20	śreṣṭhato vā madhyataḥ kāribhyaḥ
8.11.21	yena rathenājiṃ dhāvet tam udgātre dadyād āsandīṃ ca sāstaraṇāṃ yām abhiṣikta ārochet
8.11.22	bastacarma sarukmaṃ hotre yasminn āsīno 'bhiṣicyeta
8.11.23	vasanamayī rasanā adhvaryave
8.11.24	hiraṇyasthālaṃ madhunaḥ pūrṇaṃ brahmaṇe
8.11.25	kaṃsasthāle vā hiraṇyatuṣān madhumiśrān
8.12.1	tasya vratāni kṣatravṛttiṃ vartayet
8.12.2	pratyavarohaṇābhivādane jaghanyavrajyāṃ samānaśayyatām iti varjayed avājapeyayājibhiḥ
8.12.3	yathāvayasaṃ vājapeyayājibhiḥ
8.12.4	pratyavarohaṇīyeneṣṭvā naitāni vratāni cared iti lāmakāyanaḥ
8.12.5	tasya vikalpāḥ
8.12.6	prākṛta eva vājāpeya ekiprabhṛtīn dvyuttarān saptadaśatrayastriṃśāntān stomān kalpayet samayūronīkarṣīty ācakṣate
8.12.7	tasyopāsmai gāyateti bahiṣpavamānam
8.12.8	brahmasāmaiva pratyeteneṣṭvā svargaṃ lokamākrameteti dhānañjapyaḥ
8.12.9	jyotiṣṭomo 'tirātro 'ṣoḍaśiko 'natirātro vā ṣoḍaśimān
8.12.10	tasya bṛhatsaptadaśaṃ stotraṃ syāt pañcadaśastomaṃ svāsu
8.12.11	agniṣṭomo vā
8.12.12	tasyābhīvartī brahmasāmānuṣṭubhi yajñāyajñīyam anukalpayed bṛhadagniṣṭomasāma
8.12.13	pañcaviṃśaṃ pṛṣṭhānāṃ brahmasāmācchāvākasāma vā caturviṃśam itarat
8.12.14	etasya vaiva catustriṃśāni pṛṣṭhānyagniṣṭomasāma ca saptadaśamitarat
8.12.15	naiteṣāṃ kaścana vājapeya iti gautamo yajamānaś caibhir na vājapeyadakṣiṇā dadyād iti dadyād iti
9.1.1	rājā rājasūyena yajeta
9.1.2	phālgunīpakṣasya prathamāyāṃ dīkṣetābhyārohaṇīyāya jyotiṣṭomāya
9.1.3	tasyaikā dīkṣā dvādaśaśataṃ dakṣiṇāḥ
9.1.4	saṃvatsarād ūrdhvam abhiṣecanīyena yajeta tasminn eva kāle
9.1.5	tasya tathaiva dīkṣā
9.1.6	dve iti gautamaḥ
9.1.7	tathā saty abhyārohaṇaṇīyasyāpi dve
9.1.8	ekābhyārohaṇīyasya tisro'bhiṣecanīyasyeti śāṇḍilyas trayodaśyāṃ tv aparapakṣasya dīkṣeta
9.1.9	tasya dakṣiṇā dvātriśataṃ madhyataḥ kāribhyaḥ sahasrāṇi dadyād ekaikasmai
9.1.10	ṣoḍaśa prastotṛmaitrāvaruṇapratiprasthātṛbrāhmaṇācchaṃsibhyaḥ
9.1.11	tā ardhinyaḥ
9.1.12	aṣṭau pratihartṛpotṛneṣṭrāchāvākebhyas tās tṛtīyinyaḥ
9.1.13	catvāri subrahmaṇyāgnīdhronnetṛgrāvastudbhyas tāḥ pādinyaḥ
9.1.14	abalān asya jñātīn savittān āvaheyuḥ
9.1.15	tāñjinīyād dakṣiṇāvelāyām
9.1.16	iṣūṃś caibhyo 'syet
9.1.17	tāṃs ta eva pratyāhareyur vijayasva rājann iti
9.1.18	teṣāṃ vittasya tṛtīyam ṛtvigbhyo dadyāt
9.1.19	daśapeye 'nuprasṛptibhyas tṛtīyam
9.1.20	śeṣaṃ tebhya eva pratyutsṛjet
9.1.21	grāmān ebhyo 'pi dadyāt
9.1.22	rājanyās te syus tata ūrdhvam anabhiṣekyāḥ
9.1.23	teneṣṭvā na sākṣād avabhṛtham abhyaveyāt kṛṣṇaviṣāṇaṃ kṛṣṇājinapādaṃ vāvadadhyāt
9.1.24	vārāhībhyām ita upānadbhyāṃ vrajet kārṣṇībhyāṃ pratyāvrajet
9.2.1	tad dīkṣita eva daśāhe tato daśapeyena yajeta
9.2.2	tasya brāhmaṇaṃ daśa daśa camasam abhiyantīti
9.2.3	subrahmaṇyacaturthā udgātṛcamasaṃ bhakṣayeyuḥ ṣaḍvānye
9.2.4	evam itareṣām ekaikaṃ yāvatā daśa pūryeran yajamānaṃ camasād anyān
9.2.5	te daśamātṝr daśapitṝn ity anvākhyāya prasarpeyur ā daśamāt puruṣād iti hy āha
9.2.6	yatrābrāhmaṇīm adhigaccheyur brāhmaṇyaivābhyāsaṃ daśasaṃ pūrayeyuḥ
9.2.7	asmarantaś ca yataḥ smareyuḥ
9.2.8	ṛtvigbhiḥ saha dhiṣṇān upatiṣṭheran
9.2.9	srag udgātur iti srapsyate 'smai bahiṣpavamānaṃ hiraṇyasrajaṃ tripuṣkarāṃ pratimuñcet
9.2.10	āstāva upaviṣṭāya yajamāna audakīṃ dvādaśapuṣkarāṃ yāsya vā syāt
9.2.11	stutvā bahiṣpavamānena yajamānāyaivaudakīṃ prayutsṛjet
9.2.12	itarayā pratimuktayā sarvamahaḥ kṛtvā tāṃ sa eka haret
9.2.13	prākāśāv adhvaryvor iti sauvarṇo 'dhvaryvor dakṣiṇataḥ syād rājataḥ pratiprasthātuḥ savyataḥ
9.2.14	vāsaḥ potur iti kārpāsaṃ syāt
9.2.15	barāsī neṣṭuriti kṣaumī syāt
9.2.16	brāhmaṇenaivetarā vijñātāḥ
9.2.17	tasyāvabhṛthād udetya saṃvatsaraṃ devavratāni caret
9.2.18	unmṛnnītā nāplavamānaḥ
9.2.19	dhāveta dantān
9.2.20	nikṛntayeta nakhān
9.2.21	śmaśrūṇi vāpayeta na keśān
9.2.22	vaiyāghre carmaṇy uttaralomny agnyagāre saṃviśet
9.2.23	ahar ahaḥ samidha ādadhyāt
9.2.24	nānugrāmaṃ praviśet
9.2.25	nāsyābrāhmaṇā rāṣṭre vāpayeran
9.2.26	aśvānāṃ ca na keśāṃś chindyuḥ
9.2.27	na tejanī dantān
9.2.28	na prasravaṇāni
9.2.29	brāhmaṇās tu yathābhipretaṃ ye ca tān anu syuḥ
9.3.1	saṃvatsarād ūrdhvaṃ keśavapanīyāya dīkṣeta yasmin kāle 'bhiṣecanīyena yajeta
9.3.2	tasya paurṇamāsyām atirātraḥ
9.3.3	daśapeyeneṣṭvā ya uttaraḥ pūrvapakṣas tasminn eva keśavapanīyena yajeteti dhānañjapyaḥ paurṇamāsyāc caivātirātraḥ
9.3.4	tasya sahasraṃ dakṣiṇāḥ
9.3.5	tasyodavasānīyayeṣṭvāniṣṭvā paurṇamāsena vyuṣṭidvirātrāya dīkṣetāmāvāsyāyāṃ pūrvam ahar iti cec cikīrṣet
9.3.6	paurṇamāsyām iti cet pūrvapakṣa eva dīkṣeta
9.3.7	ubhayor vicārayor yajanīya uttaram ahaḥ
9.3.8	vyaṣṭakāyām uttaram iti tāmisraprathamā tisrovyaṣṭakā ity ācakṣate
9.3.9	ubhe vā pūrvapakṣe sthānāṃ ye eva samānapakṣe puṇyāhanī syātāṃ tayor eva kāryam iti hy āheti
9.3.10	pūrveṇa dakṣiṇā vyākhyātāḥ
9.3.11	tasminneva pūrvapakṣe kṣatrasya dhṛtinā yajetāvakāśaś cet syāt
9.3.12	avidyamāne ya uttaraḥ pūrvapakṣas tasmin
9.3.13	so 'bhyārohaṇīyena vyākhyātaḥ
9.3.14	tayoḥ pṛthak sahasraṃ dakṣiṇā iti gautamadhānañjapyau dve ca sahasre keśavapanīye tathā vyuṣṭau
9.3.15	catvāry abhiṣecanīye gautamaḥ
9.3.16	pañca dhānañjapyo nityaṃ tv abalānāṃ jñātīnāṃ vittam
9.4.1	rājyekaviṃśativargān yathotsāhaṃ dadyād aindreṇa vṛṣabheṇa purastād upariṣṭāc ca pariyajeta
9.4.2	virāji daśavargān yathotsācaṃ dadyād āgneyena tu paśunā purastād upariṣṭācca pariyajeta
9.4.3	vaiśvadevenaupaśade
9.4.4	tasya caturviṃśaśataṃ dakṣiṇāḥ
9.4.5	pūrve vayasy uccāvacān yājayitvopanīya vā tebhyaḥ samāvartsyan punaḥ stomena yajeta
9.4.6	tasya dvādaśamithunā dakṣiṇā iti dhānañjapyaḥ
9.4.7	punaḥ saṃskṛto rathaḥ punar utsyūtaṃ śāmūlaṃ punar dhenuḥ punar vatsa iti śāṇḍilya eteṣāṃ yathotsāhaṃ dadyāt
9.4.8	catuṣṭomayor ekakhurāṇāṃ pūrvasmin yathotsāhaṃ dadyād ubhayeṣām uttarasmin
9.4.9	udbhidvalabhidbhyām aviprayogeṇa yajeta
9.4.10	tāv ubhau saptāpavargau syātām vasante ca
9.4.11	ardhamāsa enāv antareṇa syān māso vā saṃvatsaro vā
9.4.12	tayoḥ pṛthak caturviṃśativargān yathotsāhaṃ dadyāt
9.4.13	pṛthak caturyujāv aśvarathāv apacityoḥ
9.4.14	ubhayataḥ kāṃsyakavacau 
9.4.15	śatārhāḥ syur aśvāḥ śatakriyo vā
9.4.16	rājaitābhyāṃ yajeteti dhānañjapyaḥ
9.4.17	yaḥ kaścāpacitikāma iti śāṇḍilyaḥ
9.4.18	aikāhikena vratenokta upāyo'gneḥ stomayoḥ
9.4.19	tayoḥ pṛthakcatvāri dhānyācitāni dakṣiṇāḥ ṣaḍgavāni pūrvasya caturgavāny uttarasya
9.4.20	ṛṣabhāṇāṃ dvādaśaśataṃ dakṣiṇāḥ sahasraṃ varṣabhe
9.4.21	avidyamāneṣu katipayā apy ṛṣabhāḥ syuḥ sāṇḍā itare vatsatarāḥ
9.4.22	vaiśyaṃ yaṃ viśaḥ svarājānaḥ puraskurvīran sa gosavena yajeta
9.4.23	sa bṛhasyatisavena vyākhyātaḥ
9.4.24	ayutaṃ tvasya dakṣiṇāḥ
9.4.25	sakhāyo bhrātaro vā ye sampādayeyuste marutstomena yajeran
9.4.26	tasya dakṣiṇā yathārūpāḥ pañca śāradīye paśava ālabhyante teṣāṃ yathotsāhaṃ dadyuḥ
9.4.27	yeṣāṃ keṣāṃceti dhānañjapyaḥ
9.4.28	kuladakṣiṇa indrāgnyoḥ kulāyaḥ
9.4.29	sahasram indrastome
9.4.30	rājapurohitau yajeyātām indrāgnyoḥ stomena
9.4.31	gāyatrīsampannā dakṣiṇā brāhmaṇo dadyāt jagatīsampannā rājā
9.4.32	kāmaṃ tu pṛthag yajeyātāṃ tayor evam eva dakṣiṇāḥ
9.4.33	vighanābhyāṃ paśukāmo yajetābhicaran vā
9.4.34	somasāmātharvaṇaṃ vetyātharvaṇaṃ paśukāmayajñe kuryāt somasāmābhicarataḥ
9.4.35	bṛhatīsampannāḥ dakṣiṇāḥ paśukāmasya
9.4.36	iṣuṇābhicarato vyākhyātau
9.4.37	sandaṃśavajrau ca
9.4.38	rājānaṃ sandaṃśenābhicarej janapadaṃ vajreṇa
9.4.39	rājānam abhicaran vyatyāsam enau prayuñjīta
9.4.40	jyotiṣṭomenaivāntato yajeta śāntyarthaḥ śāntyarthaḥ
9.5.1	paurṇamāsīdīkṣāmāsāpavargī ahīnāḥ
9.5.2	teṣāṃ dvādaśopasadaḥ
9.5.3	ṣaḍ iti dhānañjapyaḥ
9.5.4	ekatriṃśe'hani yajñapucchaṃ triṃśe vā
9.5.5	sutyābhyuccaye dīkṣā prati hrāsaḥ
9.5.6	sarve 'tirātrā ahīnā dvirātraprabhṛtayaś cāhargaṇā aśvamedhād anye sahaśradakṣiṇāḥ prāk catūrātrebhyaḥ
9.5.7	tatprabhṛtīnāṃ bhūyasyaḥ sutyābhyuccayena
9.5.8	tāḥ samaṃ sarveṣvahaḥsu vibhājaṃ dadyāt
9.5.9	samānupapattāv uttame 'hani bhūyiṣṭhāḥ
9.5.10	ayutam ekādaśarātre dadyāt
9.5.11	nava nava pūrveṣv ahaḥsu śatāni sahasram uttame
9.5.12	aptoryāmṇi kṛtā garbhāḥ kalpena
9.5.13	rathantaraṃ vā pṛṣṭham
9.5.14	tasya sthāne bārhataṃ vājajit
9.5.15	bṛhadvāravantīye uttare pṛṣṭhe
9.5.16	kāleyasyarkṣu vāravantīyam
9.5.17	tasya sthāne pūrvam
9.5.18	samaṃ tasya ca kāleyam
9.5.19	pārthasyauśanam
9.5.20	ta eva garbhāḥ pṛṣṭheṣu
9.5.21	vaiśvajitā nyājyānyājyeṣu garbhān kuryād iti dhānañjapyaḥ ṣāṣṭhikāny ukthāny uktheṣu
9.5.22	yathaivārṣeyakalpena kṛtam iti śaucivṛkṣiḥ
9.5.23	jyotiṣṭome vātirātre 'tiriktastotrāṇy ādadhyāt ṣoḍaśimatīti śāṇḍilyaḥ
9.5.24	ta eva garbhāḥ pṛṣṭheṣu yajñāyajñīyaṃ ca bṛhadgarbham
9.6.1	trirātrāṇāṃ prathame 'hani vaṣaṭkāribhyo dadyāt grāvastute ca
9.6.2	chandogebhya uttame
9.6.3	madhyama itarebhyaḥ
9.6.4	śatam ekaikasmai madhyataḥ kāribhyo dadyāt
9.6.5	pañcāśatam ardhinībhyaḥ
9.6.6	tṛtīyinīnāṃ viṃśatiṃ potre tathā neṣṭre
9.6.7	triṃśatam itarābhyām āgnīdhrāya ca pādinīnām
9.6.8	navonnetre daśetarābhyām
9.6.9	anvahaṃ tūnnetre samaṃ dadyāt
9.6.10	daśa sadasyāya prathame 'hani saptatiṃ dvitīye viṃśatiṃ tṛtīye
9.6.11	daśa daśārṣeyapravādibhyo ya uktā brāhmaṇena
9.6.12	anūcānā pūrvayor ahnor ananūcāna uttame
9.6.13	daśaśataṃ śiṣyante tā ṛtvigabhyo dadyāt prasarpakebhyo vā
9.6.14	sahasratamīṃ madhyame 'hani brahmaṇa āgnīdhrāya ca
9.6.15	śuklaṃ kṛṣṇaṃ rohitam ity asyā rūpāṇi
9.6.16	daśakalā brahmaṇe pañcāgnīdhrāyaikā mamety apākurvīta
9.6.17	tām anyayā gavā niṣkrīya dakṣiṇe 'syāḥ karṇe gonāmāni japitvā goṣv api sṛjeta
9.6.18	jyotiṣṭomavidhir anantarāmnānāt dvādaśāhabhūtasya syāt
9.6.19	talliṅgadarśanāc ca yathā pṛṣṭhānām
9.6.20	punarāmnānāccāhīnaikāhādau
9.6.21	nānā prakaraṇavattu coditānāmānantaryāt sambandho na syād yathopahavyarttapeyayoḥ
9.6.22	liṅgagrahaṇaṃ cānyārthena yathā ṣaṣṭhe 'hani śakvarīṇām 
9.6.23	śeṣavidheḥ punarāmnānam
9.7.1	tasmin svatantre 'hīnarātriḥ syād aviśeṣeṇa hyahīneṣu codyate
9.7.2	prākṛtī tv eva syād adhikṛtyāmnānāt
9.7.3	aviśeṣacodanā śeṣe yathā caturavattam
9.7.4	etenoktam oṃkārasya pratyāmnānaṃ vācā rathantare
9.7.5	samuccayas tu nānārthatvāt prastāvaśāntyarthā hi vāgudgīthāder oṃkāraḥ
9.7.6	vāk tu pūrvam evaṃ yathārthapratyāsattiḥ
9.7.7	uttarā vā jaghanyavidher ācārāc ca
9.7.8	ekastomeṣu vaidatrirātre ca svastomā rātriḥ syāt tathā sandhir ubhayath hy avikāreṇa vartate
9.7.9	parāktvaṃ ca trivṛto 'nyatra sandher nopapadyate trivṛtātirātreṇeti ca viśeṣacodanā
9.7.10	vṛttyapekṣā cādeśena vidyate yathā ṣoḍaśaṃ prathamaṃ rātriṣāmeti
9.7.11	arthoktiḥ sandhāv āvāpaḥ
9.7.12	abhyāso vā
9.7.13	brāhmaṇam ājyadohānām agnim upanidhāya stuvata iti hotur dhiṣṇye 'gniṃ dhārayeyuḥ prathame 'hani yaṃ madhyandina ānayeyuḥ
9.7.14	prātaḥsavana uttarayor ahnoḥ
9.7.15	stotravelāyām enaṃ prajvalayeyuḥ
9.7.16	tam anumantrayetāgnir asi vaiśvānaro namas te 'stu mā mā hiṃsīr iti
9.8.1	sahasrapoṣakāmaḥ śabalīhomaṃ kurvīta
9.8.2	nātrirātrayājīti śāṇḍilyas trirātro vā etāṃ pradāpayatīti hy āha
9.8.3	yaḥ kaś ca sahasrapoṣakāma iti dhānañjapyaḥ
9.8.4	vasante prathamāyāṃ pūrvapakṣasya keśaśmaśrūṇi vāpayitvāhataṃ vasanaṃ paridhāyānantarhite sthaṇḍile dvādaśarātrīr adhaḥ śayīta taptaṃ kṣīraṃ piban
9.8.5	nityābhyāhito 'syāgnir āvasathe syāt
9.8.6	nainam anyaḥ suhṛdaḥ praiṣakṛto 'nupraviśet
9.8.7	alpavyāhārī ca syāt
9.8.8	adūragāmī
9.8.9	dvādaśyā upavyuṣaṃ parisamuhyāgniṃ paristīryaudumbara idhmaḥ syāt sruk sruvā ca tathā camasas tasmāddadhimadhusapir iti sruveṇa sruci gṛhṇīyāc caturgṛhītam aṣṭagṛhītaṃ vā
9.8.10	tajjuhuyācchabaliḥ samudro 'sīti
9.8.11	svāhākāraṇottarām
9.8.12	sruci yaḥ śeṣaḥ syāt taṃ camasa ānīya prāśnīyāt
9.8.13	prakṣālya srukssruvau camasaṃ ca nidadhyāt
9.8.14	tatra vānuprahared iti śāṇḍilyāyanaḥ
9.8.15	prāṅ vodaṅ vā grāmān niṣkramya yatra grāmyasya paśor nāśṛṇuyāt tad araṇyaṃ paretya darbhastambam ālabhya śabali śabalīti triḥ paramakaṇṭhena krośet
9.8.16	yad anyacchuno gardabhād vā prativāśyeta samṛddhaṃ karmeti vidyāt
9.8.17	evam ātṛtīyaṃ saṃvatsarātyāsam aprativāśyamāne kurvīta
9.8.18	prathamataś cet tu śvā gardabho vā prativāśyeta na paśūnām āśāstīti vidyāt
9.8.19	ātṛtīyaṃ cāprativāśyamāne
9.8.20	śāntir vāmadevyaṃ śāntir vāmadevyam
9.9.1	rājāśvamedhena yajeta
9.9.2	tasyopāyo yathā mahāvrate gautamīyam
9.9.3	upasadas tv asyāhīnikyaḥ
9.9.4	dīkṣitvāśvam utsṛjet śvetaṃ kṛṣṇamaṇḍalam akṣṇo rūpaṃ yo javena sampannaḥ
9.9.5	tam anāvartayanto digbhyaḥ saṃvatsaraṃ rakṣitvā rājakraye badhnīyuḥ
9.9.6	grīṣma upakrameti dhānañjapyaḥ
9.9.7	vasanta iti śāṇḍilyaḥ
9.9.8	caitravaiśākhayor anyatarasya saptamyām aṣṭamyāṃ vā madhyataḥ kāriṇa ṛtvijo brahmaudanaṃ bhojayitvā tebhyaḥ pṛthak sahasrāṇi dadyāt
9.9.9	pauṣṇyām iṣṭau vitatāyāṃ saṃsthitāyāṃ vāśvam utsṛjet taṃ tayaivāvṛtā rakṣeyuḥ
9.9.10	tisra iṣṭayaḥ sāvitryo bhavanti tāsu saṃsthitāsu dakṣiṇata āhavanīyasya hiraṇmaye kūrce prāṅmukha āsīno yajamānaḥ saṃvatsaram ahar ahar hotuḥ pāriplavam ācakṣāṇasya śṛṇuyāt
9.9.11	hiraṇyakaśipuni brahmodgātā codaṅmukhau
9.9.12	śataṃ hotre dadyāt daśādhvaryave
9.9.13	sahasraṃ vā hotre śatam adhvaryave kiṃciccetarābhyām
9.9.14	tasya devavratāni yathā rājasūye
9.9.15	saṃvatsarād ūrdhvam aśvaṃ baddhvā dīkṣeta
9.9.16	tad ahar etāny ṛtvija āsanāni yathāsvaṃ hareran
9.9.17	tasya dvādaśa dīkṣā dvādaśopasadaḥ sarveṣām ahnāṃ bahir bahiṣpavamānaiḥ stuvīran
9.9.18	madhyame 'hany aśvasya vāladhim ālabhya bahiṣpavamānaṃ sarpeyuḥ
9.9.19	sarpatsu yajamāna udgātāraṃ brūyāt udgātar apa tvā vṛṇe śatena ca niṣkeṇa cāśvoma udgāsyatīti
9.9.20	aśvam āstāvam ākramayya vaḍavāṃ darśayeyuḥ
9.9.21	tāṃ yadābhikranded atha yajamāna udgātāraṃ brūyād udgātar upa tvā hvaye śatena caiva niṣkeṇa ca tvam eva ma udgāsyasīti
9.9.22	udañcam aśvam utkramayyāstāva upaviśyodgātāśvavratena stuyād abhivājī viśvarūpa ity etāsu
9.9.23	hiraṇyakaśipuny āsīno bahiṣpavamānena stutvā sa eva taddharet
9.10.1	yā patnīnāṃ priyatamā yajamānasya sā vāvātā rājaputrī
9.10.2	anapacitā parivṛktī
9.10.3	saṃjñapteṣu paśuṣu hotrābhimethite brahmā vāvātām abhimethed ūrdhvām enām ucchrayatād girau bhāraṃ harann ivāthāsyai madhyame jatu śīte vāte punarniveti nirdiśet
9.10.4	śatam asyā rājanyānāṃ duhitaro 'nucaryyaḥ syus tās taṃ pratyabhimetheyur ūrdhvam enam ucchrayatād girau bhāraṃ harann ivāthāsya madhyame jatu śīte punarniveneti nirdiśeyuḥ
9.10.5	udgātā parivṛktīm abhimethed yad asyā aṇuhodbhyā aṇusthūlam upātasan muṣkau yad asyā ejato gośaphe śakulā viveti nirdiśet
9.10.6	śatam asyāḥ sūtagrāmaṇīnāṃ duhitaro 'nucaryyaḥ syus tās taṃ pratyabhimetheyur yuṃ devāso lalāmaguṃ prasaṃhṛṣṭinam ājiṣur iti nirdiśeyuḥ sakthnā dediśyate nāryṛtasyākṣibhuvo yatheti
9.10.7	apa upaspṛśya vāmadevyaṃ gītvā tasyaccānujapeyuḥ
9.10.8	svāhākṛtibhiḥ śvarite pūrveṇa sada upaviśya brahmodyaṃ vadeyuḥ
9.10.9	hotrādhvaryuṇā cokte brahmā pṛcched udgātāraṃ pṛcchāmi tvā citayaṃ devasakha yad yat tvam atra manasānuvettha yeṣu viṣṇus triṣu padeṣv aṣṭa yeṣu viśvaṃ bhuvanam āviveśeti
9.10.10	taṃ prati brūyād api teṣu triṣu padeṣv asmin yeṣu viṣṇus triṣu padeṣv aṣṭa yeṣu viśvaṃ bhuvanam āviveśa sadyaḥ paryemi pṛthivīṃ dyām utemām ekenāṅgena divo asya pṛṣṭham iti
9.10.11	udgātā pṛcched brahmāṇaṃ kiṃ svid antaḥpuruṣa āviveśa kāny antaḥpuruṣe arpitāny etad brahmann upabalihāmahe tvā kiṃ svin nas tvaṃ prativocāsy atreti
9.10.12	taṃ prati brūyāt pañcasv antaḥpuruṣa āviveśa tāny antaḥ puruṣe arpitāny etat tān pratimanvāno asmin na māyayā bhavasy uttaro mad iti
9.10.13	sarve yajamānaṃ pṛccheyuḥ pṛccāmas tvā param antaṃ pṛthivyāḥ pṛcchāmo yatra bhuvanasya nābhiḥ pṛcchāmas tvā vṛṣṇo aśvasya retaḥ pṛcchāmo vācaḥ paramaṃ vyometi
9.10.14	tān prati brūyād iyaṃ vediḥ paro antaḥ pṛthivyā ayaṃ yajño bhuvanasya nābhir ayaṃ somo vṛṣṇo aśvasya reto brahmāyaṃ vācaḥ paramaṃ vyometi
9.10.15	tasya dakṣiṇāḥ sahasraṃ prathame 'hani dadyāt tathottame
9.10.16	madhyame 'hany ekajanapade yad abrāhmaṇānāṃ vittaṃ syāt tat dadyāt
9.10.17	vijitasya vā madhye yajeta
9.11.1	prācīṃ hotre diśaṃ dadyāt dakṣiṇāṃ brahmaṇe 'dhvaryave pratīcīm udīcīm udgātre yad anyakṣetrāc ca puruṣebhyaś cety ubhayor vicārayoḥ
9.11.2	yāvad vā brūyur neto bhūya icchāma iti
9.11.3	aṣṭācatvāriśataṃ vā madhyataḥ kāribhyaḥ sahasrāṇi dadyād ekaikasmai caturviśatim ardhinībhyo dvādaśatṛtīyinībhyaḥ ṣaṭpādinībhyaḥ
9.11.4	avarārdhyā etāḥ kāmaṃ tu bhūyasīr dadyāt
9.11.5	tasya vikalpāḥ
9.11.6	etāny eva pañcadaśastomāny ahāni kalpayet sa patantako 'śvamedhaḥ
9.11.7	māsam aśvaṃ cārayitvaitena yajeta
9.11.8	jyotiṣṭomo vai tasyātirātras tṛtīyam ahaḥ syāt tena māsam
9.11.9	gaur vā tena trīn
9.11.10	āyar vā tena ṣaṭ
9.11.11	prākṛtasya vaiteṣām ahnāṃ kiṃcit tṛtīyam ahaḥ syāt
9.11.12	viśvajidabhijidvratāptoryamāṇāṃ vātirātrāṇām eva
9.11.13	teṣāṃ stomacodanaiva syāt yathā catuṣṭomasarvastomayos trirātreṣu ca tantravilopo na vidyate
9.11.14	svatantrās tv eva syuḥ kṛtalakṣaṇā hi purastāc codyante pratyakṣavikārāt stomacodanā catuṣṭomasarvastomayoḥ
9.11.15	vacanāt tantravilopo yathā jāmikalpaḥ sarvasvāre
9.12.1	trayodaśyām aparapakṣasya dīkṣeta jāmadagnāya
9.12.2	tasya viṃśatir dīkṣā dvādaśopasadaḥ
9.12.3	tatropasatsu pṛthagghomān adhvaryur juhuyāt puroḍāśāṃs ta uktā brāhmaṇena
9.12.4	samānadevatau pūrvāhṇāparāhṇayoḥ
9.12.5	agneverhotram ity etatprabhṛtaya eṣā homāḥ
9.12.6	tasyāvabhṛthād udetya dvādaśāham iṣṭibhir yajeta
9.12.7	tāsveta eva pratilomāḥ puroḍāśāḥ
9.12.8	vasiṣṭhasya janitre bhavata iti saṃsarpasya caturthe 'hani bṛhatyanuṣṭubhoḥ pṛthag anupūrvam anukalpayec caturthaś hi janitrasthānam
9.12.9	tayorvikalpaḥ syād ārṣeyakalpena
9.12.10	pañcaśāradīye paśubandhair yajeta saptamyām aṣṭamyāṃ vāśvayujīpakṣeṣu
9.12.11	vatsatarīr evālabherann ukṣṇo visṛjeyuḥ
9.12.12	teṣāṃ yāvanto bhreṣam āpadyeraṃs tāvato 'nyān ayajuṣkṛtān api sṛjeyus tathārūpāraṃs tāvadarṣān
9.12.13	ṣaṣṭyāṃ śaradi kārttike māsi yajeta
9.12.14	tasya dvādaśopasadaḥ
9.12.15	tṛtīye ṣaḍrātre pañcamasyāhnaḥ pratyavarohīṇy ukthāni syurr ity ācāryo abhyāsaṃgyo hyatra yathā devānāṃ pañcarātre
9.12.16	rātrikāritas tatra pratyavaroha iti gautamas trayastriṃśāny eva syur iti
9.12.17	saptarātrāṇāṃ prathamasyātirātra ekaviṃśāny ukthāni syur jyotiṣṭomapradeśāt jyotiṣṭomapradeśāt
10.1.1	dīkṣākrayaprasavotthānāni sarvasatreṣu pūrvapakṣa upapādayeyuḥ
10.1.2	teṣām ekasyānupapattau krayo 'parapakṣaṃ syāt
10.1.3	prasavaś ca yadi dve
10.1.4	triṣūtthānam eva pūrvapakṣaṃ syāt
10.1.5	teṣāṃ dvādaśadīkṣās tathopasado 'nādeśe
10.1.6	sāṃvatsarikebhyaścordhvaṃ dīkṣāṇāṃ yathākāmī
10.1.7	prathame pañcadaśarātra ekānnaviṃśatir dīkṣā iti dhānañjapya ekāṣṭakā mahāvratam amāvāsyātirātra iti hyāheti
10.1.8	aṣṭādaśeti gautamaḥ paurṇamāsyatirātra iti hy āheti
10.1.9	jātikalpo vā
10.1.10	ṣoḍaśarātraprabhṛtīni triṃśadrātrāntāny aṣṭādaśadīkṣāṇyaikānnapañcāśadrātrāṇi ca
10.1.11	dvādaśāhaprabhṛtīni satrāṇi
10.1.12	tena yajetāpy ahīnabhūtenāhīnaliṅgāni hy asmin brāhmaṇaṃ darśayati yathaikadīkṣaṇam
10.1.13	prathame 'hany ākṣāraṃ brahmāsāma kurvan naudhasasyarkṣu kuryāt
10.1.14	tasyauṣṇiham ekākṣaraṇidhanaṃ sthāne syān naudhasaṃ vā
10.1.15	anācāras tūṣṇikṣu bārhatānām anekākṣaraṇidhanāni cātra bhūyiṣṭhāni sāmāni
10.1.16	tatra pauṣkalaṃ kuryāt jyotiṣṭomaprāyāṇi hy atra sāmāni
10.2.1	śarkarīṣu ṣoḍaśinā stuvīteti gaurīvitaṃ mahānāmnīṣu syād ṛkcodanā hi tatprakaraṇe
10.2.2	mahānāmnyas tv eva ṣoḍaśisāma syur na hyetāsv anyat sāmāpadyate
10.2.3	api ca pṛṣṭhastotrīyeṣu parokṣāṇi kurvan naitāsu nityavatsāḥ karoti
10.2.4	kṛtāś caitasmiṃ sthāne vajrasya
10.2.5	virāṭsv anuṣṭupsu ca gaurīvitam eva syāt svāraprāyāṇi hi ṣoḍaśisāmāni
10.2.6	śarkvarīṇāṃ kāmyāni nidhanānīḍāsthāneṣu syur ity ācāryās taddhi bhūyiṣṭham
10.2.7	ūdhaḥsv eveti gautamadhānañjapyāv atra hi nidhanavādaṃ vadati
10.2.8	athakārasthāna iti śaucivṛkṣir evam alpīyān vikāraḥ
10.2.9	aniyamāt sarveṣu nidhanasthāneṣv iti kautsaḥ
10.2.10	uttamayā stotrīyayā saṃyuktaṃ purīṣam ānantaryād iti dhānañjapyaḥ
10.2.11	śarkvarībhiḥ stutvety apavarjya purīṣeṇetyāha tasmād asaṃyuktaṃ syāt
10.2.12	paryāyānte syāt stotrānte vā
10.2.13	pañcame 'hani rāyovājīyaṃ brahmasāma kurvaṃs tasya sthāne kuryāt yat kalpavṛttenopapannam
10.2.14	bārhadgiraṃ kuryād araṇye geyaṃ hi sachandasyaṃ ca samāne cāhani dṛṣṭam
10.2.15	pārthuraśmaṃ kurvan bārhadgirasya kuryād ṛcām asaṃcārāya
10.3.1	daśamasyāhno 'naṅgam eke mānasaṃ bruvate bahiṣpatnīsaṃyājatvādastotrasthānaṃ hi
10.3.2	agniṣṭomāv abhita iti
10.3.3	avayavena cāsya sargaṁ vadati
10.3.4	aṅgaṃ tu syād adhikṛtyāmnānāt
10.3.5	astotrasthānam ity ekastotrasyāpi svātantryaṃ na vidyate
10.3.6	agniṣṭomāv abhita iti vādamātraṃ yathā yadukthyo yajñakrator anantarayāyety atirātrasya gavāmayane
10.3.7	na ca sargāvayavād adhikṛtyāmnātam anaṅgaṃ syāt yathā rathantaraṃ jyotiṣṭomasya
10.3.8	atirātrayoḥ ṣoḍaśiny anādiṣṭe pratiṣiddhevā kriyamāṇe yatra virāḍ upapadyeta kuryād enaṃ tatretyācāryā dvādaśāhe hi kriyate na gavāmayane tatra tathopapadyate
10.3.9	akāraṇaṃ tu sampadbahavo hy avirāṭ saṃpannāḥ kāraṇaṃ cāpūrvasya vidher na vidyate
10.3.10	yāthākāmī tv atirātrasya prakṛtau tasmād ihāpi tathaiva syāt
10.3.11	niyamārthau tu vidhipratiṣedhau
10.3.12	pūrvasmiṃs trayodaśarātre vyūḍhāś chandomāḥ somasāmādeśād gaurīvitasya cānādeśāt
10.3.13	gavāmayananyāyena pṛṣṭhyo 'vacchinno hi tathā pravartate
10.3.14	daśarātravat tv avyatirekāt
10.3.15	sacchandomatvāt
10.3.16	vyūhasamādheḥ
10.3.17	pratnavac cādyabahiṣpavamānaṃ pareṇa hy etad asya pratnānurūpa ityāha
10.3.18	dṛṣṭaṃ ca daśamārtham avyavacchede
10.3.19	navāhayogāc ca
10.3.20	saṃvatsarādeśād rātrisatreṣu tathaivābhiplavānām abhyāsa iti gautamaḥ
10.3.21	trayastriṃśadrātre nivṛttim uttareṣāṃ darśayatītyapare
10.4.1	āvṛttānāṃ pañcāhānāṃ prathamasya pañcāhasya prathamasyāhno mānavādir bṛhatī tajjāmi syāt saṃtaninā
10.4.2	vaikṛtatvāt tu nivṛttiḥ
10.4.3	pañcāheṣv abhiplavan na prasajet
10.4.4	tān pṛṣṭhyastomapañcāhān eke 'nādeśe prakṛtipratyayād viśvajidanvavāyān nānā brahmasāmatvāt pṛṣṭhyataḥ ṣaṣṭhasyālopavacanāt jyotirgaurāyur ity anādeśāt trivṛtā prayanti trivṛtodyantīti cāha
10.4.5	samās tv ete
10.4.6	abhiplavapañcāhā eveti gautame 'dhikṛto hi sa satreṣu bhavatītaraś cādṛṣṭaḥ
10.4.7	abhyāsaś cāsya prākṛtasyāpi kutaḥ pañcāhasya
10.4.8	jyotirgaurāyurgaurāyuḥ pañcāhaḥ sa dvitīyaḥ sa tṛtīya iti ca parabrāhmaṇam
10.4.9	eṣa pratnāvārkajambhaṃ vā pratipañcāhaṃ yathā lokabṛhadrathantarāś cet
10.4.10	āñjanābhyañjanāsu gārhapatya upasatsu sarpīṃṣi phāṇeyuḥ pṛthagdevasurabhibhir yāny uktāni brāhmaṇena
10.4.11	taiḥ sutyāsūpākaraṇavelāyāṃ savanānāṃ pūrveṇa havirdhāne āsīnā āñjīrann abhyañjīraṃ ca
10.4.12	bhuktvāgnīdhrīya eveti gautamaḥ
10.4.13	uktam ānupūrvyaṃ brāhmaṇena
10.4.14	aharaharetat kuryur iti dhānañjapyaśāṇḍilyau
10.4.15	sarvastoma eveti gautamaḥ
10.4.16	pṛṣṭhya ity eke
10.5.1	saṃvatsarasaṃmitāsu prathamaṃ dāśarātrikaṃ prāyaṇīyaṃ syād ity eke trivṛd eva kāryam iti hyāheti
10.5.2	prāyaṇīyaṃ tu codayitvā tasya stomavikāraṃ gṛhṇāti
10.5.3	dāśarātrikāṇāṃ cāvayavaprayogo na vidyate
10.5.4	āvṛtte 'bhiplave śārkvaravarṇaṃ syād ity ācāryaḥ sāṃvatsarikasya dravyasyānugrahāyeti
10.5.5	caturthas tv abhiplavo luptas tena sahāpeyād yathā pṛṣṭhena janitram
10.5.6	saṃtani pūrvaprayuktam āvṛttisādhutvāt
10.5.7	yaṇvaṃ tu syād upariṣṭādhyabhiplavānāṃ lopasthānaṃ pūrvasmin pakṣasi tat purastād āvṛttānām
10.5.8	etenoktam ekaṣaṣṭirātre
10.5.9	śatarātre 'bhiprayāyam abhiṣuṇvantv abhikrāntyai samānatrābhiṣuṇvanti pratiṣṭhityā iti sa vikalpaḥ syāt
10.5.10	yāntaḥ sunuyur yathā sārasvateṣu
10.5.11	yatra tu kvaca
10.5.12	samānadeśe vā yathānyeṣām ayānta eva
10.5.13	cakrīvanti sadohavirdhānāni kārayitvāhaḥsaṃsthāsu cakrāṇi viparivartayeyur ity ācāryas tadabhiprayāttadrūpam aprayāṇāṃ ca samānatrābhiṣavaḥ
10.5.14	ahar ahar etat kuryur iti dhānañjapyaśāṇḍilyau
10.5.15	abhiplaveṣv eveti gautamaḥ
10.5.16	trikadrukeṣv ity eke
10.5.17	uktakāladīkṣā brāhmaṇena gavāmayanasya
10.5.18	vaiśākhajyaiṣṭhau tu vikalpete caitrīpakṣeṇāṣāḍhaś ca
10.5.19	ṣaṣṭhyāṃ vā dīkṣitvā saptadaśadīkṣāḥ kurvīran
10.5.20	etenoktam anādeśe sāṃvatsarikānāṃ sāṃvatsarikāṇām
10.6.1	pañcasu māḥsu bārhatāḥ pragāthā āpyanta ity abhīvarttastotrīyā brahmasāmabhūtasya tasya hi prakaraṇe śrūyante
10.6.2	anyonyaḥ pragātha iti ca nānā pragāthatāṃ darśayati
10.6.3	catuḥśatam aindrā bārhatā pragāthā daśatayīṣu
10.6.4	teṣāṃ bṛhadrathantarakāleyastotrīyā indrakratuś cānyatra sthānāḥ
10.6.5	śatasyaikaṃ caturviṃśe kuryād itarān abhiplaveṣu
10.6.6	ekonatriṃśatsatobārhatās tṛcāḥ
10.6.7	teṣām ekaikaṃ tṛtīye tṛtīye 'hani kuryāt kṛtā hy etasmiṃ sthāna ārṣeyakalpena
10.6.8	pañcamasya māsasyottame'bhiplave pañcame'hani satobṛhatīḥ kuryāt pragāthā prabhavāt
10.6.9	teṣv āpteṣu chandasī saṃyujyaitavyam iti ṣaṣṭhe māsi gāyatrīpādam ekaikam uṣṇihām upariṣṭāt kuryād iṣṭāvānupapattir hyanyathā
10.6.10	sātobarhataśeṣo 'ṣṭau tān kṛtvā saṃyoga iti gautamaḥ
10.6.11	bṛhatīkṣayāddhyevamāmanatīti
10.6.12	caturuttarair eva chandobhir etavyam iti gāyatrīṃ caturviṃśe kuryād uṣṇihaṃ prathama ābhiplavike 'nuṣṭubhaṃ dvitīye bṛhatīr itareṣu
10.6.13	uddharet tu pañcamād ahnaḥ satobṛhatīḥ prabhavanti hi pragāthāḥ
10.6.14	tatra paṅktīḥ kṛtvā ṣaṣṭhe vā
10.6.15	triṣṭubhā ṣaṣṭhaṃ māsam īyuḥ
10.6.16	jagatī tu tṛtīye svarasāmni
10.6.17	nava sātobārhataśeṣo dvau ca pragāthau tān kṛtvā paṅktim upeyus teṣāṃ cottamasya sthāne tata ūrdhvaṃ triṣṭubheti gautamaḥ
10.7.1	bṛhatyā caiva triṣṭubhā caitavyam iti triṣṭubhaṃ caturviṃśe kuryd bṛhatīṃ prathama ābhiplavike
10.7.2	eṣa viparyāsaḥ sarvasminnayane
10.7.3	etāni mahānānātvāni
10.7.4	caturuttaraprayogo bṛhatītriṣṭubhāṃ ca viparyāsaḥ ṣaṣṭha eva māsi syād iti śaucivṛttiḥ saṃśara iva vā eṣa chandasām iti hi tasminn upodya vidadhāti
10.7.5	sarvatraivety ācāryāś caturuttarāṇi hy anupūrvaṃ prayuñjāno bṛhatīṃ madhya āmanati triṣṭubhā ṣaṣṭhaṃ māsam iti cāha
10.7.6	bṛhatīkṣayāc ca bṛhatyā vyatyāso nopapadyate
10.7.7	sā prāyād bṛhatīgrahaṇam iti śaucivṛkṣis triṣṭubheti yathā bhūyaso vādo 'kṣīṇāś ca bṛhatyaḥ
10.7.8	sātobārhataśeṣo hy aṣṭau bṛhadrathantarakāleyastotrīyāś ca tais triṣṭubho vyatyasyet
10.7.9	taraṇir it siṣāsatīti kāleyaṃ syād yad ahastasya stotrīye 'bhīvartaḥ
10.7.10	svarasāmnor vānyatarasmin rathantarastotrīyaṃ kuryāt kṛtā hi tatrānyā rathantarasyaivaṃ vyācakṣata ācāryāḥ 
10.7.11	viṃśatiśataṃ tv api pragāthā na dhīyate tebhya eva prayuñjīta saṃrodho hi catuḥśate
10.7.12	tatra tathaiva satobṛhatīḥ kuryāt
10.7.13	uddharet tu pañcamād ahnaḥ
10.7.14	śaucivṛkṣeḥ punarviparyāso 'nyāyenākṛtakriyā hi vidhānaṃ kṛtāḥ punar bṛhadrathantarakāleyastotrīyāḥ
10.8.1	viṃśatiśatasya tu śeṣo vidyate teṣāṃ saptabhiḥ sātobārhataiś caturbhir vyatyasyet
10.8.2	trayastriṃśatprabhṛtīn saha caturviṃśeṣu kuryād uttame ca svarasāmnīty ācāryā abhīvartaprakaraṇe hi śrūyante so 'trāpyabhīvarta iti
10.8.3	antareṇa tv etāv ārṣeyakalpena kṛtaṃ ṣaṭpragātham ihāpi tathaiva syāt
10.8.4	teṣāṃ yatra samaprayoge tṛtīye tṛtīye'hani satobṛhatya upapadyeran kuryād enās tatra
10.8.5	anupapadyamānāsu pragāthā eva syur anācāro hi ṣaḍahe 'nyatra tṛtīyād ahnaḥ satobṛhatīnām
10.8.6	sa yathaiva purastād abhīvarttastotrīyaṃ kuryāt tathopariṣṭād indrakratau brahmasāmāni nidhanavanty evaṃ hy ārṣeyakalpena kṛtam
10.8.7	atirātracaturviṃśābhyāṃ saha ṣaṣṭho māsaḥ pūrvasmin pakṣasi vratātirātrābhyāṃ prathama uttarasmin
10.8.8	yad etāni sāmāni na cyavanta iti gaurīvitasyottarayor nihavaśyāvāśve syātāṃ sarvatra gavāmayane 'nārabhya hy acyavanaṃ vidadhātīty eke
10.8.9	anvavetya vidhistvārṣeyakalpena kṛto gaurīvitaśyāvāśvayornihavasya ca brāhmaṇena tathā satyacyavanaṃ syāt
10.9.1	sarve sahartvijo mahāvratena stuvīrann ity udgātṛvikāra eva syād aśrutibhūtā hy anye
10.9.2	avāpyate ca sarvaśabdas teṣv eva
10.9.3	saha stuvīrann iti karmasamavāyāt paurvāparyacodanād anupūrvaṃ stavanaṃ syāt
10.9.4	tisṛbhir udgātātmana udgīyeti cātmanā jaghanyastavanaṃ darśayati
10.9.5	nānādeśastavanaṃ chandogānām eva syād udgātaiva sarveṇodgāyed iti hy uktvā tasya deśān vidadhāti havirdhāne śirasā stutvā saṃrabdhāḥ pratyañca eyus te dakṣiṇena dhiṣṇān parītya paścān maitrāvaruṇasya dhiṣṇyasyopaviśyeti ca ye śirasā stuvate teṣām evetaraiḥ stavanaṃ darśayati
10.9.6	ilāndam agniṣṭomasāma kāryam ity agne tava śravo vaya ity etāsāṃ pūrvasu tisṛṣu syāt
10.9.7	daśākṣareṣv ārcikāny anugānāny evaṃ tṛce bhavati yathānyāni sāmāni
10.9.8	ṣaḍṛce sarvasminn ity ācāryaḥ ardharceṣv anugānāny evam asaṃrodhataro gītānām
10.9.9	dvādaśarca iti śāṇḍilyas tatrāparāv āgneyau tṛcāv āhared ā te agne 'gniṃ taṃ manya ity evam ṛkṣv anugānāni
10.9.10	caturtham evānugānaṃ tṛce syād iti vārṣagaṇyo 'tra hi nidhanavādaṃ vadati vratam iti bhavati svar iti bhavati śakuna iti bhavatīti bhaktayaś ca kalpyante nānāsāmavac caināny eko 'dhīyate 'dhīyate
10.10.1	chandomadaśāhayor daśamasya trayastriṃśam agniṣṭomasāma syād ity eke trikaṃ sārparājñaṃ daśamapradeśāt
10.10.2	yathā bhūyasovādaś caturviṃśam iti
10.10.3	ṛksāmāni tu pradiśyante daśamāt sarvaṃ hy ahar adhikṛtya codyate caturviṃśaḥ
10.10.4	pratyakṣavikāraś ca yathā bhūyaso vādāt
10.10.5	brāhmaṇa vihite ca stome kalpapradeśaḥ ṛksāmnāṃ bhavati
10.10.6	triṃśinaḥ sutyā māsān sarvatra saṃcakṣīran kauṇḍapāyine ca hāviryajñikāṃs tāpaścite ca daikṣopasadān
10.10.7	dṛtivātavator ayane dvāv ekonau māsau sunuyus trivṛtāv iti gautamaḥ
10.10.8	trayastriṃśāv iti dhānañjapyaḥ
10.10.9	ubhau vā triṃśinau syātāṃ yathaitad brāhmaṇam
10.10.10	tathā saty aṣṭamyāṃ dīkṣitvā pañcadaśadīkṣāḥ kurvīran
10.10.11	pañcadaśānāṃ daśamasyāṣṭādaṃṣṭrāntāny ukthāni syur ity ācāryaḥ ṣoḍaśyapāyāddhi nivṛttaṃ nārmedham iti
10.10.12	avacanāt tu nivṛttir na syād yathānyeṣāṃ sāmnām
10.10.13	vacanaṃ ca kāraṇaṃ nārmedhasya na ṣoḍaśī
10.10.14	dṛśyate cābhīkṣṇam aṣoḍaśikeṣu
10.10.15	tasyāyanavicārāḥ pṛṣṭhyenaikaiko māso vartetety eke
10.10.16	pṛṣṭhyastomeneti śāṇḍilyaḥ
10.10.17	abhiplavapṛṣṭhyābhyām iti śaucivṛttiḥ
10.10.18	pṛṣṭhyāhnaikaikeneti śāṇḍilyāyanadhānañjapyau
10.10.19	jyotiṣṭomeneti lāmakāyanas tasya rathantaraṃ pṛṣṭhaṃ bṛhac ca vyatyāsam
10.10.20	yathaivārṣeyakalpenoktam iti kṣairakalambhiḥ
10.11.1	paurṇamāsīprabhṛtayo dīkṣāḥ kauṇḍapāyinasya
10.11.2	tasyopasadanta upavasathakarma kṛtvātirātram upeyur iti śāṇḍilya evaṃ hi gṛhyate vṛttiḥ
10.11.3	tata ūrdhvaṃ prātarāhutyupakramāḥ sāyamāhutisaṃsthā ekānnatriṃśatam ahāny agnihotraṃ juhuyuḥ
10.11.4	māsam eveti gautamaḥ sutyānāṃ tu purastād upavasathakarma syād atirātraś caivaṃ ca gṛhyate vṛttir avyavāyaś ca haviryajñaiḥ sutyānām
10.11.5	aśravaṇād atirātro na syād iti dhānañjapyaḥ pratyantāddhyanyeṣu codayan neha vidadhāti
10.11.6	upasadanta evopavasathakarma syāt
10.11.7	aṣṭādaśabhyo vordhvaṃ śaunāsīryebhyo rājānaṃ krīṇīyur evam anantaraṃ sutyābhyo bhavatīti
10.11.8	dīkṣopasadāṃ vyavāyo nyāya iti śāṇḍilyāyanas te māsi somaṃ krīṇantīti vānantaraṃ dīkṣābhyaḥ krayaṃ darśayati
10.11.9	upavasthakarmaivānantaraṃ sutyābhyaḥ syāt
10.11.10	āgnīdhrīyād aṅgārān mārjalīyaṃ hṛtvā pṛthak sthālīpākān śrapayitvā pitṛyajñān kurvīran
10.11.11	tato dakṣiṇātipraṇayeyuḥ paitṛyajñikāyām
10.11.12	āhavanīyād dakṣiṇato varuṇapraghāseṣu tasmin kuryur yad dakṣiṇāhavanīye kṛtyam upavasthakarma cet kṛtaṃ syāt
10.11.13	yathāprakṛty akṛte
10.11.14	agnihotramāse dīkṣitānnasyādhvaryur juhuyād anvārabdhā itare syuḥ
10.11.15	havīṃṣy eveṣṭyaneṣūpāvadyeyuḥ
10.12.1	agnihotropasthānaṃ viṣṇukramāḥ samiṣṭayajūṃṣīti na kriyerann avabhṛthanyaṅgaś ceti śāṇḍilyaḥ
10.12.2	samidhas tv ādadhyur yās tatra purastād uktāḥ
10.12.3	sarvaṃ kriyeteti dhānañjapyaḥ
10.12.4	māsaṃ darśapūrṇamāsābhyām ity āmāvāsyena pūrvapakṣam itaraṃ paurṇamāsena
10.12.5	āmāvāsye pitṛyajñaḥ sakṛd bhūtvā na syād iti gautamaḥ
10.12.6	na sakṛc ca na syāditi śāṇḍilyaḥ
10.12.7	ahar ahaḥ syād iti dhānañjapyaḥ
10.12.8	māsaṃ sākamedhair iti gṛhamedhīyeneṣṭvā tadaiva śaṣaṃ saṃsthāpayeyur evaṃ triṃśatkṛtva upetā bhavantīti
10.12.9	dvyahāpavargas tv eṣāṃ prakṛtau pañcadaśakṛtva evābhyasyeyuḥ sa māsaḥ
10.12.10	agnihotraṃ daśahoteti daśahotāraṃ nāmādhvaryavo 'gnihotropasthānam adhīyate
10.12.11	ṛtvija uttarair abhipretāḥ
10.12.12	vaṣaṭkāriṇo 'dhvare
10.12.13	atsarukaiś camasair bhakṣayeyuḥ kuṇḍapratirūpaiḥ
10.12.14	hotrā samāsa ukto brāhmaṇena
10.12.15	svād āsanād upasaṃcāraṃ brahmetare hotre kuryāt
10.12.16	tathodgātṛprastotārāv āgnīdhraś ca
10.12.17	gṛhapatir gṛhapatiḥ subrahmaṇyaḥ subrahmaṇya ity asamāsaṃ tayor darśayati
10.13.1	etenoktas tāpaścitasya dīkṣādiḥ
10.13.2	tasyāyanavicārāḥ
10.13.3	jyotiṣṭomo 'tirātraḥ ṣoḍaśimān aharahaḥ syād iti dhānañjapyaḥ
10.13.4	catvāro jyotiṣṭomā abhijid eṣa pañcāhaḥ ṣaṭsu māseṣv abhyasyeta mahāvrataṃ viṣuvān athaita eva māsā āvṛttā viśvajit tv abhijitsthāne tatpuruṣasya nārāyaṇasyāyanam
10.13.5	abhijid aharahas tad agner jyotiṣṭomo vā rathantarapṛṣṭhaḥ
10.13.6	bṛhatpṛṣṭha indrasya
10.13.7	vyatyāsaṃ bṛhadrathantare pṛṣṭhe tad indrāgnyoḥ
10.13.8	ubhayasāmā brahmaprājāpatyoḥ
10.13.9	vāyor vairūpapṛṣṭho vrataṃ vā
10.13.10	ādityasya vairājapṛṣṭho viśvajid vā
10.13.11	apāṃ śarkvarīpṛṣṭhaḥ
10.13.12	gavāṃ revatīpṛṣṭhaḥ
10.13.13	prajāpater vāmadevyapṛṣṭhaḥ
10.13.14	viśveṣāṃ devānāṃ svarapṛṣṭhaḥ
10.13.15	sūryasya divākīrtyapṛṣṭhaḥ
10.13.16	mahendrasya mahāvratapṛṣṭhaḥ
10.13.17	jyotiṣṭomena trīṇy uttarāṇi tasya rathantaraṃ pṛṣṭhaṃ bṛhac ca vyatyāsam
10.13.18	yathaivārṣeyakalpenoktam iti kṣairakalambhiḥ
10.14.1	agniṣṭomās trivṛta ukthyāḥ para iti tatrāvacanād atirātrā na syur viṣuvantaś ceti śāṇḍilyaḥ
10.14.2	itaraḥ satranyāya iti dhānañjapyaḥ
10.14.3	atirātrāv abhitaḥ syātāṃ madhye viṣuvān bṛhatpṛṣṭho rathantaramadhyandinaḥ pañcadaśaḥ saptadaśaḥ
10.14.4	ekaikasmin vaitat saṃvatsaravargaṃ syāt
10.14.5	uttamam uttame vā saṃvatsare
10.14.6	pṛthag vā saṃvatsareṣu
10.14.7	teṣāṃ yathāstomaṃ viśuvantaḥ syuḥ
10.14.8	rathantarapṛṣṭho bṛhadbrahmasāmā trivṛtāṃ syād bṛhatpṛṣṭho rathantaramadhyandinaḥ pareṣu
10.14.9	yajanīye 'hani prasavaḥ syāt pūrvapakṣe yady aviṣuvatkāḥ samārdhamāsātivartiṣu
10.14.10	aparapakṣeṣu viṣameṣu
10.14.11	sahasrasāvye sahātirātrābhyāṃ sahasram ahānīty ācāryāḥ sahasrasāvyam iti hyāheti
10.14.12	antareṇeti śaucivṛkṣiḥ sahasram ahānīty antareṇātirātrāv āha
10.14.13	tasyāyanavikalpas trikadrukāś catuḥṣaṣṭhaṃ śatam abhiplavānāṃ daśarātro vratam iti daśarātro vratam iti
10.15.1	dakṣiṇe tīre sarasvatyā vinaśanasya dīkṣeran sārasvatāya ṣaṣṭyāṃ pakṣasyeti gautamaḥ
10.15.2	amāvāsyāyām atirātraḥ syād evaṃ svasthānam āmāvāsyaṃ prayujyate
10.15.3	saptamyāṃ vā dīkṣitvāmāvāsyāyā yajanīye 'hany atirātraḥ syād iti dhānañjapyaḥ
10.15.4	samādhaya uttarābhyāṃ sutyābhyām
10.15.5	svasthānaṃ caivāmāvāsyaṃ prayujyate
10.15.6	pūrvapakṣo hy āmāvāsyasthānam iti
10.15.7	purā rātreḥ sāyaṃ dohaṃ dohayeran saṃsthite 'tirātre prātardohaṃ tena sānnāyyena yajeran
10.15.8	sānnāyyeneṣṭvādhvaryuḥ śamyāṃ parāsyatīty āhavanīyanyantena tiṣṭhan prāṅmukho nityam iṣṭisaṃsthāsu prāsyet tad uktaṃ brāhmaṇena
10.15.9	cakrīvattā ca tathāpi patnīśālā sthācchāmitraṃ ca
10.15.10	tāni yathādeśaṃ varteran samaś ced bhūmibhāgaḥ syāt
10.15.11	anupūrvaṃ viṣame
10.15.12	vedeḥ pāṃśūn hareyus tathottaraveder dhiṣṇyebhyaś ca 
10.15.13	tān niviśya yathāyatanaṃ nivapeyuḥ
10.15.14	ulūkhalabudhno yūpa iti pṛthubudhnaḥ syāt
10.15.15	prakṛṣya iti taṃ pūrvaṃ karṣeyur evānudyacchantaḥ
10.15.16	upopta evety anikhātas tiṣṭheta pāṃśubhiḥ paryuptaḥ
10.15.17	noparavān khanantīty adhiṣavaṇaphalakayor adhastād uparavānām aśvabhrās teṣāṃ pratiṣedha ālikheyur evainān na khaneyuḥ
10.16.1	teṣāṃ paurṇamāsyāṃ goṣṭomaḥ stomo bhavatīti yajanīye 'hani syād ity ācāryaḥ saṃsthite goṣṭome paurṇamāsam iti hi saṃsthānāntād vidadhāti
10.16.2	te tam āpūryamāṇaṃ te tam apakṣīyamāṇam iti ca kṛtsnavatpakṣābhidhānam
10.16.3	parvaṇi tv eva syāt teṣāṃ paurṇamāsyāṃ teṣām amāvāsyāyām iti hi pratyakṣeṇa vidadhāti
10.16.4	karmānantaryamātraṃ tu saṃsthā darśapūrṇamāsayoḥ
10.16.5	te tam āpūryamāṇaṃ te tam apakṣīyamāṇam iti ca yathā bhūyaso vādaḥ
10.16.6	saṃsthite goṣṭome tad ahar eva paurṇamāsena haviṣeṣṭvodyuñjīrann iti
10.16.7	ayajamānās tatraiva tāṃ rātriṃ vaseyur iti gautamaḥ
10.16.8	udyuñjīrann eveti śāṇḍilyaḥ śvobhūte tu yajeran
10.16.9	etenāyur vyākhyātaḥ
10.16.10	tatra dhānañjapyenāmāvāsyāyāṃ sāyandohaṃ dohayeran purā prātaranuvākāt prātardoham
10.16.11	aticiram evaṃ dugdhaṃ sānnāyyaṃ tiṣṭhed iti śāṇḍilyāyana itarayor evānyatarat kuryur iti
10.16.12	kauṇḍapāyine bhojanamuktamiṣṭyayaneṣu darśapūrṇamāsadharmāś ca
10.16.13	candrapramāṇās tv eva parvasu syuḥ
10.17.1	dṛṣadvatyā apyaye 'ponaptrīyām iṣṭiṃ nirvaperan yadi sodakā syāt
10.17.2	apy anudakāyām iti dhānañjapyaḥ
10.17.3	śate goṣv ṛṣabham apyṛjantīti vatsatarī śate garbhiṇīṣu
10.17.4	tā yatra gavyam abhayaṃ syāt tatra rakṣeyuḥ
10.17.5	puṅgavais tāsāṃ bhuñjīran sarpiṣā ca
10.17.6	tāsu sahasraṃ sampannāsu pūrvapakṣe gām atirātraṃ kṛtvā dattvetā uttiṣṭheyuḥ
10.17.7	yadā sarvajyāniṃ jīyanta iti tāsām evādhikāraḥ prakaraṇabhūtatvāt tatra viśvajidatirātraḥ
10.17.8	mṛte gṛhapatāv āyuḥ
10.17.9	prādurbhāvāntād etayor āpador uttiṣṭheyur apy aparapakṣe
10.17.10	na sakṛc cana sarasvatyām avabhṛtham abhyaveyur devayajanabhūtā hy eṣāṃ bhavati
10.17.11	avidyamāne sarasvatyā evoddhāraṃ pārśvatas tu
10.17.12	yadā plakṣaṃ prāsravaṇam āgacchanty athotthānam iti tathā prāsyeyur yathenaṃ pūrvapakṣa āgaccheyur iti gautamaḥ
10.17.13	yadenātkiṃcid utthānam āgacched iti dhānañjapyaḥ prāyaṇīyam evātirātram upetyottiṣṭheyur iti
10.17.14	plakṣaṃ prāsravaṇam āgamya purastād atirātrasyāgnaye kāmāyeṣṭiḥ syād iti śāṇḍilyaḥ
10.17.15	upariṣṭād iti dhānañjapyaḥ
10.17.16	tasyām aśvāṃ ca puruṣīṃ ca dhenuke yajñopakaraṇaśeṣāṃścābhirūpāyānyasmai dadyuḥ
10.17.17	svāmino hi sarve satreṣu teṣāṃ pratigrahaṃ na vidyate
10.17.18	ukto 'vabhṛtho brāhmaṇena
10.17.19	apṛṣṭaśamanīyam etat
10.18.1	etenaivottare vyākhyāte
10.18.2	tatrāgnaye kāmāyeṣṭir aponaptrīyā ca sruvahomau syātām
10.18.3	iṣṭir evāgnaye kāmāyopariṣṭāc ced atirātrasyeti śāṇḍilyaḥ
10.18.4	parvaṇor indrakukṣī
10.18.5	pūrvasyāgniṣṭomau trivṛtau rāthantarabārhate pūrvapakṣa ukthye pañcadaśe rāthantarabārhate aparapakṣa iti gautamaḥ
10.18.6	te na pakṣayoḥ saṃcārayet
10.18.7	sarvatra tv eva trivṛtpañcadaśe vyatyāsaṃ syātām
10.18.8	tayor yasminn anupete parvāgacchet tenottaraṃ pakṣam upakrameta
10.18.9	etenoktam uttarasya trikadrukeṣu
10.18.10	dārṣadvratataurayor vratāni
10.18.11	tiṣṭhed divāsīta naktaṃ havirucchiṣṭabhojī syād adhaḥsaṃveśy amāṃsāśy alavaṇāśī na striyam upeyād yathā prakṛtyāhitāgnivṛttiṃ vartayet
10.18.12	dārṣadvrate saṃvatsaraṃ brāhmaṇasya gā rakṣed itv ṛtvija ācāryasya vā
10.18.13	naitandhavānā mārmāḥ sarasvatyāṃ teṣām eko vyarṇas tasmin saṃvatsaram agnim indhīta yaikāgneḥ paricaryā tayā
10.18.14	agnihotram eva juhvat purastāc ced āhitāgniḥ
10.19.1	saṃvatsarād ūrdhvaṃ parīṇaṃ nāma sthalī kurukṣetre tasyām agnīn ādhāya yathākālam anvārambhaṇīyayeṣṭvā prasṛjyeteti śāṇḍilyaḥ
10.19.2	darśapūrṇamāsābhyāṃ yajeteti dhānañjapyaḥ
10.19.3	sāyaṃ prātarāhutī eva hutvā purastāc ced āhitāgniḥ
10.19.4	sarasvatīdṛṣadvatyoḥ saṃbhedaṃ prāpyāgneyenāṣṭākapālena yaṣṭum upakrameta
10.19.5	tatra śamyāprāsanaṃ yathā sārasvateṣu
10.19.6	na tu prakramāt prakrāmet
10.19.7	kāmam anekām iṣṭim ekaikenāhnā saṃsthāpayet
10.19.8	dṛṣadvatyā dakṣiṇena tīreṇeyāt
10.19.9	tasyāḥ prabhavyamarmaṃ prāpyaitayeṣṭyeṣṭvā triplakṣāvaharaṇaṃ prati yamunām avabhṛtham abhyaveyāt
10.19.10	yatra kvaca tato dūre yamunā syāt tatraitayeṣṭyeṣṭvā svayaṃ sāma gāyann avabhṛtham abhyaveyād agāyan vā
10.19.11	pravrajiṣyato 'yanam idaṃ manya iti dhānañjapyas tad eva manuṣyebhyas tirobhavatīti
10.19.12	na grāmaṃ punar eyād itīva
10.19.13	svargaṃ lokam ākramate
10.19.14	vyāvartate śreyān bhavatīti vā
10.19.15	udakāntardhānād vā yathā sarajasa iti
10.20.1	saṃvatsaram ahar ahas taureṇa yajeta
10.20.2	ṣaṣṭhyāṃ caitrīpakṣasya pañcamyāmiti gautamo vratopāyanīyam odanam aśitvā keśaśmaśrūṇi vāpayitvāhataṃ vasanaṃ paridhāya parisamuhyāgnīn paristīryya praṇītāḥ praṇīya mekhalām ābadhya daṇḍaṃ pāṇau kṛtvā paścād gārhapatyasyopaviśya svayaṃ kṛṣṇājinaṃ pratiṣajeta tūṣṇīm
10.20.3	paścimenāhavanīyaṃ dakṣiṇātikramyaitat kuryāt
10.20.4	tasya tisra iṣṭayaḥ pūrvāhna ekā pṛthak ca madhyandināparāhṇayoḥ
10.20.5	satāsu pṛthag anupūrvaṃ havīṃṣi yāny uktāni brāhmaṇena
10.20.6	ekā vaiva syāt tasyāṃ tāni sarvāṇi syuḥ
10.20.7	saṃvatsarād ūrdhvam avabhṛtham abhyaveyāt tatra sāmagānaṃ yathā pūrvasmin
10.20.8	ubhayos tv avabhṛthād udetya yat purastād iṣṭyayanaṃ teneṣṭvā somena yajeta
10.20.9	yāvanti vā havīṃṣi purastāt tāvadbhir vā paśubhis taddevatyaiḥ
10.20.10	ṣaṇḍakuṣaṇḍāv abhigarāpagarāv iti hyāheti
10.20.11	pratyakṣavihitaṃ tv ārṣeyakalpena tatrānumānaṃ na vidyate
10.20.12	abhigarāpagarāv evopottabhe 'hani syātām
10.20.13	paurṇamāsīprasavaṃ trisaṃvatsaram
10.20.14	tasya yāthākāmī dīkṣāṇām
10.20.15	ṣaṣṭir iti śāṇḍilyaḥ
10.20.16	prathamottamau saṃvatsarau vyatihared ity eke 'bhiplavastomapṛṣṭhyadeśarohārtha iti
10.20.17	yathāmnāyam evopeyuḥ
10.20.18	amāvāsyāprasave sahasrasaṃvatsare sahasrasaṃvatsare
