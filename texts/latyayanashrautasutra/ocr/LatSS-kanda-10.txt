daśamaḥ prapāṭhakaḥ |
atha prathamā kaṇḍikā |

dīkṣākrayaprasavotthānāni sarvasatreṣu pūrvapakṣa upapādayeyuḥ || 10.1.1 ||
<10.1.1 ahīnānantaraṃ satrāṇi vaktavyāni tāni vivakṣurācāryyaḥ pari-
bhāṣāmārabhate dīkṣākrayaprasavotthānāni sarvasatreṣu pūrvapakṣa upapā-
dayeyuriti dīkṣā ca krayaśca prasavaśca utthānañca dīkṣākrayaprasavo-
tthānāni tasminnahani dīkṣeran yathaitāni sarvāṇi pūrvapakṣe bhavanti
sarvaśabdo niravaśeṣavācī || 1 ||>

teṣām ekasyānupapattau krayo 'parapakṣaṃ syāt || 10.1.2 ||
<10.1.2 teṣāṃ dīkṣādīnāmekasyānupapattau krayaḥ aparapakṣe syāt anupa-
pattirasāmarthyaṃ kālasya sampādane || 2 ||>

prasavaś ca yadi dve || 10.1.3 ||
<10.1.3 yadi dve na sambhaveyātāṃ prasavaśca aparapakṣe syāt krayaśca iti
prakṛtam || 3 ||>

triṣūtthānam eva pūrvapakṣaṃ syāt || 10.1.4 ||
<10.1.4 triṣvanupapadyamāneṣu utthānameva pūrvapakṣe syāt eṣāmudāharaṇa-
mātramucyate kṣullake dvādaśāhe tathā viśvasṛjāmayane saptatriṃśat-
samākhye catvāri syuḥ yathākramaṃ kṣullakatāpaścite tāvaddīkṣākrayaprasavo-
tthānāni sarvāṇi paurṇamāsyāṃ dīkṣitānāṃ pūrvapakṣe upapadyante dvādaśāhe
pūrvapakṣasya saptamyāṃ dīkṣitvā dvādaśadīkṣāstataḥ aparapakṣasya caturthyāṃ
krayaḥ sampadyate evaṃ dīkṣākrayaprasavotthānāni trīṇi pūrvapakṣaṃ sampa-
dyante viśvasṛjāmayane pūrvapakṣasya ṣaṣṭhyāṃ dīkṣitvā parapakṣasya tṛtī-
yāyāṃ krayaḥ sampadyate amāvasyā prasave sahasrasaṃvatsara iti saptatriṃśadrā-
treṣu vratavatsu sarveṣvamāvāsyāyāṃ dīkṣitvā tasmin kāle saha sṛtyābhiḥ
ṣaḍahāni samvatsarādadhikāni kṛtvottiṣṭheyuriti amāvāsyāyāṃ
dīkṣitānāṃ dīkṣākrayaprasavā aparapakṣe bhavanti utthānameva kevalaṃ
pūrvapakṣe sampadyate || 4 ||>

teṣāṃ dvādaśadīkṣās tathopasado 'nādeśe || 10.1.5 ||
<10.1.5 teṣāṃ satrāṇāṃ dvādaśadīkṣāḥ syuḥ tathopasado dvādaśaiva anādeśe
teṣāṃ grahaṇaṃ triṣūtthānameva pūrvapakṣe syādetadanantaram ādeśaḥ māsaṃ
dīkṣitā bhavanti saṃvatsaramupasadbhiścaranti || 5 ||>

sāṃvatsarikebhyaścordhvaṃ dīkṣāṇāṃ yathākāmī || 10.1.6 ||
<10.1.6 sāṃvatsarikebhyaśca satrebhya ūrddhvaṃ dīkṣāṇaṃ yathākāmī syāt yā-
thākāmyamiṣṭataḥ pravṛttiḥ sāṃvatsarikāni gavāmayanādīni satrāṇi || 6 ||>

prathame pañcadaśarātra ekānnaviṃśatir dīkṣā iti dhānañjapya ekāṣṭakā mahāvratam amāvāsyātirātra iti hyāheti || 10.1.7 ||
<10.1.7 prathame pañcadaśarātre ekānnaviṃśatiḥ dīkṣāḥ syuḥ ityevaṃ
ācāryya āha evaṃ hi brāhmaṇamāha ekāṣṭakāmahāvratamamāvāsyāti-
rātra iti evaṃ kriyamāṇe eṣa kalpaḥ sampadyate paurṇamāsyāṃ dīkṣitānāṃ
ekānnaviṃśatiḥ dīkṣāḥ kṛtvā pūrvapakṣasya caturthyāṃ krayaḥ tataḥ aparapakṣasya
pratipadyatirātraṃ kṛtvā ṣaḍahaṅkṛtvā aṣṭamyāṃ mahāvrataṃ tataḥ punaḥ ṣaḍahaṃ
kṛtvā amāvāsyāyāmatirātraḥ || 7 ||>

aṣṭādaśeti gautamaḥ paurṇamāsyatirātra iti hy āheti || 10.1.8 ||
<10.1.8 gautama ācāryya āha aṣṭādaśadīkṣāḥ syuriti yasmādevaṃ brāhmaṇa-
māha paurṇamāsyatirātra iti atrāpi paurṇamāsyāṃ dīkṣitānāṃ
aṣṭādaśadīkṣāḥ kṛtvā tṛtīyāyāṃ pūrvapakṣasya krayo bhavati tataḥ paurṇa-
māsyāṃ prāyaṇīyo'tirātraḥ tataḥ ṣaḍahaṃ kṛtvā saptamīṃ laṅghayitvā
aṣṭamyāṃ mahāvrataṃ kṛtvā amāvāsyāyāmatirātraḥ natveṣa nyāyo yuktaḥ na
hi laṅghanamahno yuktaṃ santānavirodhāt tasmāt nyūnamaparapakṣaṃ vidhāya
kalpaṃ kuryyāt || 8 ||>

jātikalpo vā || 10.1.9 ||
<10.1.9 jātikalpo vā syāt dīkṣopadāṃ jātikalpastu teṣāṃ dvādaśa-
dīkṣāstathopasado'nādeśa iti || 9 ||>

ṣoḍaśarātraprabhṛtīni triṃśadrātrāntāny aṣṭādaśadīkṣāṇyaikānnapañcāśadrātrāṇi ca || 10.1.10 ||
<10.1.10 ṣoḍaśarātrādārabhya yāvat triṃśadrātramiti etāni sarvāṇyaṣṭā-
daśadīkṣāṇi syuḥ ekānnapañcāśadrātrāṇi ca sarvāṇi aṣṭādaśadīkṣāṇi
syuḥ eteṣāṃ sarveṣāṃ paurṇamāsī dīkṣā krayaprasavotthānāni sarvāṇi
pūrvapakṣe sampadyante || 10 ||>

dvādaśāhaprabhṛtīni satrāṇi || 10.1.11 ||
<10.1.11 dvādaśāhaprabhṛtisatrasyārabhante prabhṛtiśabdaḥ ādau varttate idaṃ hi
dvādaśāhaprakaraṇaṃ tenārabhyate dvādaśāhaprabhṛtīnīti viśeṣañca viva-
kṣitaḥ || 11 ||>

tena yajetāpy ahīnabhūtenāhīnaliṅgāni hy asmin brāhmaṇaṃ darśayati yathaikadīkṣaṇam || 10.1.12 ||
<10.1.12 tena dvādaśāhenāpyahīnabhūtena yajeta api satrabhūtena apiśabdaḥ
apyahīnabhūtena yajeta kiṃ punaḥ satrabhūteneti yasmāt asminnahīna-
liṅgāni brāhmaṇaṃ darśayati yathā eko vā dīkṣeteti yadgaurīvitenā-
hīnānīti yajamānaṃ vā anupratiṣṭhantamityevamādīni || 12 ||>

prathame 'hany ākṣāraṃ brahmāsāma kurvan naudhasasyarkṣu kuryāt || 10.1.13 ||
<10.1.13 yaḥ purā puṇyo bhūtvā paścāt pāpīyān syādācāraṃ brahmasāma
kurvīteti tadākṣāraṃ prathame'hani brahmasāma kurvannaudhasasyarkṣu ku-
yāt || 13 ||>

tasyauṣṇiham ekākṣaraṇidhanaṃ sthāne syān naudhasaṃ vā || 10.1.14 ||
<10.1.14 tasyācārasya yatkiñcidauṣṇihaṃ sāma ekākṣaraṇidhanaṃ syāt
ākṣāraṃ hyekākṣaraṇidhanaṃ naudhasaṃ vā tasya sthāne syāt || 14 ||>

anācāras tūṣṇikṣu bārhatānām anekākṣaraṇidhanāni cātra bhūyiṣṭhāni sāmāni || 10.1.15 ||
<10.1.15 nanvevaṃ syādanācāraṇi bārhatānāṃ akriyā kiñca ane-
kākṣaraṇidhanāni cātra uṣṇihi dṛśyante bhūyiṣṭhāni sāmāni kriya-
māṇani || 15 ||>

tatra pauṣkalaṃ kuryāt jyotiṣṭomaprāyāṇi hy atra sāmāni || 10.1.16 ||
<10.1.16 tatra tasyāmuṣṇihi pauṣkalaṃ kuryyāt yasmāt tasminnahani jyoti-
ṣṭomaprāyāṇi sāmāni prāyeṇa jyotiṣṭomasāmāni || 16 ||>

iti daśamasya prathamā kaṇḍikā |

atha dvitīyā kaṇḍikā |

śarkarīṣu ṣoḍaśinā stuvīteti gaurīvitaṃ mahānāmnīṣu syād ṛkcodanā hi tatprakaraṇe || 10.2.1 ||
<10.2.1 ṣoḍaśiprakaraṇe caturthe'hani paṭhati gaurīvitamadhikṛtya śarkvarīṣu
ṣoḍaśinā stuvīteti tatrāyaṃ saṃśayaḥ kimatra śarkvaryyaḥ gaurīvitasya
ṛcaścodyanta atha sāmacodanaiveyam iti kutaḥ punarayaṃ saṃśayaḥ coda-
nāt eva śarkvarīṣu ṣoḍaśinā stuvīteti adhikaraṇe pakṣaṇe saptamī
śrūyate śarkvvarīṣu ṛkṣu gaurīvitena sāmnā stuvīranniti atha dṛṣṭā
etā mahānāmnyaḥ ṣoḍaśisāmeti kṛtvā agniḥ sāmacodaneti ṛgbhi-
rāśrayeṇa sāmna āśrayeṇa ca codaneti saṃśaye ācārya idaṃ sūtramā-
rabhate śarkvarīṣu ṣoḍaśinā stuvīteti yadetadbrāhmaṇaṃ tatra gaurīvitaṃ
mahānāmnīṣu ṛkṣu syāt kiṃ kāraṇaṃ tasya prakaraṇe yasmādṛkco-
danā || 1 ||>

mahānāmnyas tv eva ṣoḍaśisāma syur na hyetāsv anyat sāmāpadyate || 10.2.2 ||
<10.2.2 tuśabdaḥ pakṣanivṛtyarthaḥ yaduktaṃ gaurīvitaṃ mahānāmnīṣu syāditi
tanna mahānāmnya eva ṣoḍaśisāma syuḥ yasmādetāsu na kadācidapi
anyatsāmāpadyate anyāsu ṛkṣu dṛśyante anyāni sāmāni āpadya-
mānāni etāsu na kadācidapyanyatsāmāpadyate || 2 ||>

api ca pṛṣṭhastotrīyeṣu parokṣāṇi kurvan naitāsu nityavatsāḥ karoti || 10.2.3 ||
<10.2.3 apiha maśakācāryyaḥ pṛṣṭhastotrīyeṣu parokṣāṇi kalpayan pañca-
mātparokṣāṇi pratyakṣāṇi pratyakṣeṣu pṛṣṭhastotrīyeṣu kalpayati pāñca-
mikaṃ parokṣaṃ nityavatsāḥ naitāsu karoti etameva nyāyamanupaśyan || 3 ||>

kṛtāś caitasmiṃ sthāne vajrasya || 10.2.4 ||
<10.2.4 kṛtā mahānāmnyaḥ ṣoḍaśisāma vajrasya na hyetāsvanyatsāma kiñci-
ddṛṣṭaṃ pratīyate dṛṣṭapratyayonyāyatastasmānmahānāmnya eva ṣoḍaśi
sāma syuḥ na tāsu gaurīvitaṃ syāt || 4 ||>

virāṭsv anuṣṭupsu ca gaurīvitam eva syāt svāraprāyāṇi hi ṣoḍaśisāmāni || 10.2.5 ||
<10.2.5 virāṭsvanuṣṭupsu codyamānaṃ gaurīvitameva syāt yasmātsvāra-
prāyāṇi hi ṣoḍaśisāmāni dṛṣṭāni āsitādīni || 5 ||>

śarkvarīṇāṃ kāmyāni nidhanānīḍāsthāneṣu syur ity ācāryās taddhi bhūyiṣṭham || 10.2.6 ||
<10.2.6 śarkvarīṇaṃ kāmyāni nidhanāni coditāni gāyatramayanaṃ svarṇi-
dhanaṃ brahmavarcasakāmasya traiṣṭubhamayanammathakāranidhanamojaskāmasya
jāgatamayanamiḍānidhanaṃ paśukāmasya iti tadeteṣāṃ nidhanānāṃ
kiṃ sthānamiti ucyate yāvatya iḍā mahānāmnīṣu tāsāṃ sthāne'pye-
tāni nidhanāni syuriti tasmādbhūyiṣṭhaṃ nidhanamiḍāmahānāmnīṣu || 6 ||>

ūdhaḥsv eveti gautamadhānañjapyāv atra hi nidhanavādaṃ vadati || 10.2.7 ||
<10.2.7 gotamadhānañjapyāvācāryyāvāhatuḥ etāni kāmyāni nidhanāni
ūdhaḥsveva syuḥ yasmādetasminnidhanavādaṃ vadatīti iḍe abhito'tha-
kāramiti etadadhikṛtya kāmyāni nidhanāni paṭhanti || 7 ||>

athakārasthāna iti śaucivṛkṣir evam alpīyān vikāraḥ || 10.2.8 ||
<10.2.8 śaucivṛkṣirācāryya āha athakārasthāne kāmyāni nidhanāni
syuriti evaṃ kriyamāṇe alpīyān vikāro bhavati ūdhaḥsu kriya-
māṇeṣvanalpo vikāro bhavati athakārasthāne ca kriyamāṇe alpī-
yān vikāro bhavati || 8 ||>

aniyamāt sarveṣu nidhanasthāneṣv iti kautsaḥ || 10.2.9 ||
<10.2.9 kautsa ācāryya āha na niyamitamamuṣya nidhanasya sthāne kāmyāni
nidhanāni syuriti ataḥ aniyamātsarveṣu nidhanasthāneṣu syuriti || 9 ||>

uttamayā stotrīyayā saṃyuktaṃ purīṣam ānantaryād iti dhānañjapyaḥ || 10.2.10 ||
<10.2.10 tisraḥ stotrīyāḥ paṭhitvā purīṣaṃ paṭhati tatkiṃ purīṣaṃ mahā-
nāmnīṣu sakṛtprayoktavyam atha pṛthageva taditi ucyate uttamayā
stotrīyayā saṃyuktaṃ purīṣam ānantaryyāddhetostasmin saṃyojyam utta-
mayā saha yujyeta yāvatkṛtva uttamatā prayujyate tāvatkṛtvaḥ purīṣāṇi
prayujyante || 10 ||>

śarkvarībhiḥ stutvety apavarjya purīṣeṇetyāha tasmād asaṃyuktaṃ syāt || 10.2.11 ||
<10.2.11 śarkvarībhiḥ stutvā purīṣeṇa stuvate paśavo vai śarkvaryāgoṣṭhaḥ purīṣa-
miti brāhmaṇaṃ śarkvarībhistutvetyapavarjya apavargaṃ kṛtvā samāptiṃ kṛtvā
purīṣeṇetyāha tasmādasaṃyuktaṃ syāt sakṛtkuryyādityarthaḥ || 11 ||>

paryāyānte syāt stotrānte vā || 10.2.12 ||
<10.2.12 purīṣaprayoga iti śeṣaḥ || 12 ||>

pañcame 'hani rāyovājīyaṃ brahmasāma kurvaṃs tasya sthāne kuryāt yat kalpavṛttenopapannam || 10.2.13 ||
<10.2.13 uktaṃ bārhadgiraṃ brāhmaṇāya rāyovājīyaṃ vaiśyāyeti tat yadā
pañcame'hani rāyovājīyaṃ brahma sāma syāt tat kurvan tasya sthāne
kuryyāt yat kalpavṛttenopapannaṃ tadetat kalpavṛttaṃ sāma yadaraṇye geyam
athavā kalpena ca vṛttena ca vṛttaṃ chandaḥ || 13 ||>

bārhadgiraṃ kuryād araṇye geyaṃ hi sachandasyaṃ ca samāne cāhani dṛṣṭam || 10.2.14 ||
<10.2.14 bārhadgirameva kuryyāt brahmasāma yasmādaraṇye geyaṃ tat sacchandasyañca
tasminnevāhani dṛṣṭaṃ tadeva kalpavṛttenopapannam || 14 ||>

pārthuraśmaṃ kurvan bārhadgirasya kuryād ṛcām asaṃcārāya || 10.2.15 ||
<10.2.15 pārthuraśmaṃ brahmasāma kurvan bārhadgirasya kuryyāt ṛcāmasañcā-
rārthaṃ yadi hi svāsu kuryyāt ṛcāṃ sañcāraḥ syāt ata eva rāyo-
vājīyaṃ kariṣyante || 15 ||>

iti daśamasya dvitīyā kaṇḍikā |

atha tṛtīyā kāṇḍakā |

daśamasyāhno 'naṅgam eke mānasaṃ bruvate bahiṣpatnīsaṃyājatvādastotrasthānaṃ hi || 10.3.1 ||
<10.3.1 gavāmayanaprakaraṇe dādaśāhasya daśāhāni bhavantītyevamadhi-
kṛtyāha athaitat daśamamahariti tasminnadhikaraṇe mānasampaṭhati
tatrāyaṃ saṃśayaḥ kimetanmānasaṃ daśamasyāṅgam athānaṅgamiti kutaḥ puna-
rayaṃ saṃśayaḥ aṅgamanaṅgamiti tatkāraṇamasminneva vacyate athāṅgamanaṅga-
miti kiṃ punaretasyāścintāyāḥ prayojanaṃ yadyanaṅgaṃ tataḥ ko viśeṣaḥ
syāditi ucyate maśakena dvādaśāhavicāreṣu athāpare daśa bhavanti
yathā stomaṃ prathamamahastathā stomo'yaṃ sarvo daśarātraḥ syāt tena teja-
skāmo brahmavarcasakāmo vā yajeteti evaṃ dvitīyādiṣvahaḥsu ye
stomāstaiḥ pratikāmamekaikena stomena sarvāṇi daśāhāni bhavanti
tadyadi tāvanmānasaṃ daśamasyāṅgaṃ tatastrivṛdādibhiḥ stomaiḥ pratikalpaṃ
mānasenāpi bhavitavyam tathā dāśamikena stomena daśarātre kriyamāne
mānasenāpi stomenātra bhavitavyam atha punaranaṅgaṃ tataḥ māna-
sikena stomena nātra bhavitavyaṃ so'yamācāryya evamarthaṃ parivivakṣuḥ
punarārabhate daśamasyāhno'naṅgamiti daśamasyāhaḥ eke ācāryyāḥ
mānasam anaṅgaṃ bruvate guṇapradhānamekadeśo'ṅgam avayava ityekorthaḥ
na aṅgam anaṅgaṃ kasmādanaṅgaṃ bruvate bahiṣpatnīsaṃyājatvādete yasmāt
patnīsaṃyājebhyo bahiretat stotrasthāne hyetat stotrāṇi sarvāṇi
prāk patnīsaṃyājebhyo'pavṛjyante ūrddhvaṃ patnīsaṃyājebhyaḥ stotrānāma-
pravṛttiḥ tasmādanaṅgam || 1 ||>

agniṣṭomāv abhita iti || 10.3.2 ||
<10.3.2 dvādaśāhabrāhmaṇaṃ aṣṭau madhya ukthyā agniṣṭomāvabhita iti
yadi hi mānasaṃ daśamasyāṅgamabhaviṣyat agniṣṭomatvena tasyāpavarṇanaṃ
nābhaviṣyat daśamasya mānasaṃ hi tattrayodaśaṃ stotraṃ tatra daśamamaharatya-
gniṣṭomo'bhaviṣyat || 2 ||>

avayavena cāsya sargaṁ vadati || 10.3.3 ||
<10.3.3 kiñcānyat asya mānasasya avayavena ekadeśena sargaṃ vadati sargaḥ
sṛṣṭirityanarthāntaram iha stotrāṇāṃ sarveṣāṃ ātmābhyāsakriyā asya
punarmānasasya avayavena ekadeśena kriyāṃ vadati manaso'pāvartayati
manasā hiṅkaroti manasā prastauti manasodgāyati manasā pratiharati
manasā nidhanamupayantīti evaṃ ebhiḥ kāraṇairanaṅgaṃ sadityucyate || 3 ||>

aṅgaṃ tu syād adhikṛtyāmnānāt || 10.3.4 ||
<10.3.4 tuśabdaḥ pakṣaṃ vyāvartayati yaduktaṃ daśamasyāhnaḥ anaṅgaṃ mānasa-
miti tanna aṅgameva syāt yasmādadhikṛtya daśamamahaḥ mānasamāmnātaṃ
kathamanaṅgaṃ syāt || 4 ||>

astotrasthānam ity ekastotrasyāpi svātantryaṃ na vidyate || 10.3.5 ||
<10.3.5 na hi kadācit paśyāmaḥ ekastotrasya svatantrabhāvo vartamānaḥ
tasmādastotrasthānamityāha || 5 ||>

agniṣṭomāv abhita iti vādamātraṃ yathā yadukthyo yajñakrator anantarayāyety atirātrasya gavāmayane || 10.3.6 ||
<10.3.6 atha yaduktamagniṣṭomāvabhita iti cāhetyatra brūmaḥ vādamātra-
metat yathā gavāmayane atirātrasya vādamātraṃ jyotiṣṭomo
bhavati yajñamukhaṃ tadṛdhnuvanti yadukthyo yajñakratoranantarayājeti na
kadācit jyotiṣṭomaḥ ukthyaḥ prāyaṇīyo bhavati gavāmayane ukthā-
ni dṛṣṭvā vādamātraṃ pravṛttaṃ evametadvādamātraṃ agniṣṭomāvabhita
iti || 6 ||>

na ca sargāvayavād adhikṛtyāmnātam anaṅgaṃ syāt yathā rathantaraṃ jyotiṣṭomasya || 10.3.7 ||
<10.3.7 yaduktaṃ avayavena cāsya sargaṃ vadatītyatra brūmaḥ aheturayaṃ na hi
adhikṛtyāmnātaṃ sargāvayavamātrādanaṅgaṃ syādyathā rathantaraṃ jyoti-
ṣṭomasya jyotiṣṭomamadhikṛtya āmnātaṃ rathantaraṃ sāvāgrathantaramanva-
padyatetyekadeśāmnānāt na hi rathantaraṃ jyotiṣṭomasya anaṅgaṃ bhavati
prajāpatirakāmayata bahu syāṃ prajāyeyeti sa tūṣṇīṃ manasā dhyāyet tasya
yanmanasyāsīt tadbṛhatsamabhavatsa ādīdhīta garbho vai me'yamantarhitastaṃ
vācā prajanayā iti sa vācaṃ vyasṛjata sā vāgrathantaramanvapadyateti
evamete hetavaḥ prasaktāstasmādaṅgameva mānasaṃ syāt daśamasyeti || 7 ||>

atirātrayoḥ ṣoḍaśiny anādiṣṭe pratiṣiddhevā kriyamāṇe yatra virāḍ upapadyeta kuryād enaṃ tatretyācāryā dvādaśāhe hi kriyate na gavāmayane tatra tathopapadyate || 10.3.8 ||
<10.3.8 iha satreṣu prāyaṇīyodayanīyāvatirātrau paṭhati tatra kasmiṃ-
ścit ṣoḍaśinamādiśati kasmiṃścitpratiṣedhati yatra punarnādeśo na
pratiṣedhaḥ tatra kathaṃ ṣoḍaśī karttavyo na karttavya ityetasminnarthe ācāryyaḥ
parīkṣāmārabhate atirātrayoḥ prāyaṇīyodayanīyayoḥ ṣoḍaśini
anādiṣṭe apratiṣiddhe kriyamāṇe'sminyatra virāṭ upapadyate kuryyādenaṃ
ṣoḍaśinaṃ tatra ityācāryyā āhuḥ yasmāt dvādaśāhe kriyate na gavā-
mayane tatra tathopapadyate tatra tayordvādaśāhagavāmayanayoḥ kriyamāṇe
cākriyamāṇe ca ṣoḍaśini virāḍupapadyate tatra daśāhe yadi ṣoḍaśi
kriyate ato virāṭ sampadyate gavāmayane kriyamāṇe prāyaṇīyodaya-
nīyayoratirātrayoḥ ṣoḍaśini virāṭ sampadyate || 8 ||>

akāraṇaṃ tu sampadbahavo hy avirāṭ saṃpannāḥ kāraṇaṃ cāpūrvasya vidher na vidyate || 10.3.9 ||
<10.3.9 pratipakṣe yaduktaṃ sampatkāraṇaṃ ṣoḍaśina iti tatra na kāraṇam
akāraṇam animittaṃ sampat hetuḥ nimittaṃ pramāṇaṃ kāraṇamityanarthā-
ntaraṃ bahavo hyavirāṭsampannāḥ bahavo hi yajñā na virāṭsampannāḥ
kiñcānyatkāraṇamapūrvasya vidherna vidyate apūrvasya prathamautpattikasya
vidheḥ kāraṇaṃ na vidyate yasmāt dvādaśāhagavāmayanayoḥ ṣoḍaśikā
ṣoḍaśitvaṃ na virāṭsampadartham apūrva evāsau tayorautpattiko vidhiḥ
prākṛtasya || 9 ||>

yāthākāmī tv atirātrasya prakṛtau tasmād ihāpi tathaiva syāt || 10.3.10 ||
<10.3.10 atirātrasya tu jyotiṣṭomasya prākṛtasya tatra yāthākāmī
bhavatīti ṣoḍaśini kriyamāṇe akriyamāṇe vā yāthākāmyaṃ nāma
iṣṭataḥ pravṛttiḥ jyotiṣṭomo'tirātraḥ ṣoḍaśimāniti tasmāt yeṣu
satreṣu prāyaṇīyodayanīyayoratirātrayoḥ ṣoḍaśī nādiśyate nāpi
pratiṣidhyate teṣu yāthākāmyaṃ syāt || 10 ||>

niyamārthau tu vidhipratiṣedhau || 10.3.11 ||
<10.3.11 yau tau vidhipratiṣedhau kvacidvidhānaṃ kvacitpratiṣedhaḥ to niya-
mārthau || 11 ||>

pūrvasmiṃs trayodaśarātre vyūḍhāś chandomāḥ somasāmādeśād gaurīvitasya cānādeśāt || 10.3.12 ||
<10.3.12 pūrvasmiṃstrayodaśarātre paṭhati atirātraḥ pṛṣṭhyaṣaḍahaḥ sarvastomo'-
tirātraścavāraśchandomā atirātra iti tatrāyaṃ saṃśayaḥ kiṃ chandomā
vyūḍhā bhavanti na vyūḍhā iti sarvastomena vyavadhānāt ata ācāryya
ārabhate pūrvasmiṃstrayodaśarātre vyūḍhāśchandomāḥ syuriti kasmāt
somasānna ādeśāt gaurīvitasya cānādeśāt yadi hi samūḍhā
abhaviṣyan iha somasāma nādekṣyat tasmāt samūḍheṣu chandomeṣyavasthitaṃ
somasāma gaurīvitañcādekṣyat yasmāt samūḍheṣu śchandomeṣu gaurī-
vitaṃ nāsti na hi samūḍho'sti chandomānāṃ prakṛtau prāk gaurīvitaḥ
svaraḥ tasmāt vyūḍhāśchandomā bhavanti || 12 ||>

gavāmayananyāyena pṛṣṭhyo 'vacchinno hi tathā pravartate || 10.3.13 ||
<10.3.13 gavāmayananyāyena pṛṣṭhyaḥ syāt yo gavāmayananyāyaḥ saḥ vyūḍho vā
samūḍho vā tṛcaklṛptabahiṣpavamāmaḥ tasmāt yatra yatrāvachinnastatra tatra
tathā pravarttate || 13 ||>

daśarātravat tv avyatirekāt || 10.3.14 ||
<10.3.14 daśarātravat tu syāt na gavāmayananyāyena avyatirekāt nāyaṃ
vyatirikto daśarātrāt || 14 ||>

sacchandomatvāt || 10.3.15 ||
<10.3.15 avyatirekāt || 15 ||>

vyūhasamādheḥ || 10.3.16 ||
<10.3.16 vyūhasamādhirhetuḥ vyūḍhāśchandomāḥ pṛṣṭhe'pi vyūḍhe kriyamāṇe samā-
dhiḥ kṛtā bhavati || 16 ||>

pratnavac cādyabahiṣpavamānaṃ pareṇa hy etad asya pratnānurūpa ityāha || 10.3.17 ||
<10.3.17 pratnavaccādyabahiṣpavamānaṃ siddhaṃ yasmātpareṇa etanmātraṃ trayodaśa-
rātram asya pratnānurūpa ityāha maśakaḥ apavṛjya trayodaśarātraṃ asya
pratnānurūpa iti paṭhati dvādaśāhasya ṣoḍaśimantāvatirātrau trayo-
daśarātre prathamasya chandomasya kaṇvarathantarasya loke somasāma punānaḥ
soma dhārayetyetatsāṃvatsarikaṃ vrataṃ satreṣu yatrātirātrātpṛṣṭhyamupayanti
prathamasyāhno'sya pratnānurūpa iti || 17 ||>

dṛṣṭaṃ ca daśamārtham avyavacchede || 10.3.18 ||
<10.3.18 chando bhavati daśarātre || 18 ||>

navāhayogāc ca || 10.3.19 ||
<10.3.19 bhavatyetadbahiṣpavamāne navāhasya yuktyā iti sa ceha navāho'sti
|| 19 ||>

saṃvatsarādeśād rātrisatreṣu tathaivābhiplavānām abhyāsa iti gautamaḥ || 10.3.20 ||
<10.3.20 saṃvatsare'bhiplavasyābhyāso dṛṣṭaḥ tatra ca viśeṣo dṛṣṭaḥ arṣāsoma-
dyumattama iti gāyatrañca ya evañcāpatyasantaniśākvaravarṇānyuttareṣviti
tadabhiplavasyābhyāsaḥ rātrisatreṣvapi keṣucidbhavati tatsaṃvatsare ādeśā-
dviśeṣasya rātrisatreṣvevābhyāsastathaiva syāt evaṃ gautama ācāryo
manyate || 20 ||>

trayastriṃśadrātre nivṛttim uttareṣāṃ darśayatītyapare || 10.3.21 ||
<10.3.21 trayastriṃśadrātre satre nivṛttimuttareṣām apatyādīnāṃ darśaya-
tīti aparaṃ mataṃ nāsya paramaparam athavā idamanyat idamaparaṃ tasmā-
danyeṣu sāṃvatsariko abhyāsaḥ syāditi || 21 ||>

iti daśamasya tṛtīyā kāṇḍakā |
atha caturthī kāṇḍakā |

āvṛttānāṃ pañcāhānāṃ prathamasya pañcāhasya prathamasyāhno mānavādir bṛhatī tajjāmi syāt saṃtaninā || 10.4.1 ||
<10.4.1 kathaṃ nivṛttimuttareṣāṃ darśayatīti taducyate āvṛttānāṃ pañcā-
hānāṃ trayastriṃśadrātre prathamasya pañcāhasya prathamasyāhno mānavādi-
rbṛhatī bhavati athaitayaiva pañcāhā āvṛttā āvṛttānāṃ pañcāhānāṃ
prathamasya pañcāhasya prathamasyāhno'bhisomāsa āyava iti mānava-
mekasyāṃ tasyāmevānūpa iti tat yadyapatyādīnāṃ pravṛttiḥ syāt
tatra tṛtīye pañcāhe santani syāt tadāvṛttasya prathamaṃ tadevaṃ santani-
mānavayorjāmi syāt anena kāraṇena manyāmahe apatyādīnāṃ rātri-
satreṣu nivṛttirbhavati || 1 ||>

vaikṛtatvāt tu nivṛttiḥ || 10.4.2 ||
<10.4.2 vaikṛtatvāttu teṣu pañcāheṣu apatyādīnāṃ nivṛttiḥ pañcāhāstena
te ṣaḍahāsteṣu pañcāheṣviti || 2 ||>

pañcāheṣv abhiplavan na prasajet || 10.4.3 ||
<10.4.3 pañcāheṣvabhiplavaprasaṅgaṃ na kuryyāt tasmādabhiplavābhyāso rātri-
satreṣu syāt sāṃvatsarikebhyo'yaṃ viśeṣaḥ || 3 ||>

tān pṛṣṭhyastomapañcāhān eke 'nādeśe prakṛtipratyayād viśvajidanvavāyān nānā brahmasāmatvāt pṛṣṭhyataḥ ṣaṣṭhasyālopavacanāt jyotirgaurāyur ity anādeśāt trivṛtā prayanti trivṛtodyantīti cāha || 10.4.4 ||
<10.4.4 ya ete pañcāhāstrayastriṃśadrātre coditāḥ te anādeśe prakṛtipratya-
yādityetadādibhirhetubhiḥ pṛṣṭhyastomapañcāhāniti pakṣaḥ pratigṛhyate
tān pratyekamunmīlayiṣyāmaḥ tān pañcāhāneka ācāryyāḥ pṛṣṭhya-
stomapañcāhān manyante kiṃ kāraṇam anādeśe prakṛtipratyayāt
yatra hyādeśo nāsti tatra prakṛteḥ pratyayo bhavati iha sarve vilopā-
ddaśarātrādbhavanti ucyate yadyevaṃ pṛṣṭhyastomapañcāhānityevaṃ na vaktavyaṃ
na hi pṛṣṭhyaḥ stomaḥ prakṛtiḥ ucyate pṛṣṭhyapañcāhā evāsya vivakṣitāḥ
bṛhadrathantarapṛṣṭhyatāmabhipretya samūḍhañca pṛṣṭhyastomena pradeśaṃ karoti yadi
tu pṛṣṭhyena pradeśaṃ kuryyāt pṛṣṭhyāni prasajyeran vyūḍhasamūḍhatāyāñca
vikalpaḥ syāt evaṃ mābhūdityataḥ pṛṣṭhyastomena pradiśati pṛṣṭhya eva
tvasya prakṛtitvenābhipretaḥ viśvajidanvavāyāt iha ca manyāmahe pṛṣṭhya-
stomapañcāhā iti yenaiva viśvajidanvavaiti ya ete pṛṣṭhyavilopā
etān sarvān viśvajidanvavaiti tathā tṛtīye ṣaḍrātre abhyāsaṅgyaḥ
pañcāho viśvajidatirātraḥ tathā dvitīye navarātre jyotiṣṭomo'gni-
ṣṭomo gaurukthya āyurukthyo'bhyāsaṅgyaḥ pañcāho viśvajidatirātra
iti daśarātre'bhyāsaṅgyaḥ pañcāhāśvān vā yaśchandomā viśvajidatirātra
iti eteṣāṃ pṛṣṭhyavilopaṃ kṛtvā viśvajidanvavāyo bhavati pṛṣṭhyānu-
grahārthaṃ nānā brahmasāmatvācca manyāmahe pṛṣṭhyastomapañcāhā iti na hi
nānā brahmasāma abhiplavaḥ śyaitanaudhasabrahmasāmatvāt tena pradeśaḥ
nānā brahmasāmānyupayantīti nityānuvādo'yaṃ yadi hyapūrvo bhavet
vidhirevābhaviṣyat vidhāyakena vākyena vyavāyaḥ syāt nānā brahma-
sāmānyupeyuriti ṣaṣṭhasyālopavacanāt itaśca manyāmahe pṛṣṭhyastoma-
pañcāhā iti yasmāt pṛṣṭhyaṃ prati ṣaṣṭhasyālopavacanaṃ lupyate vā etat
ṣaṣṭhamaharyatpañcāhānupayanti narttavaḥ kalpante yatpṛṣṭhyaḥ ṣaḍahastena ṣaṣṭha-
maharna lupyate narttavaḥ kalpanta iti tadyadi pārṣṭikaṃ ṣaṣṭamaharna luptaṃ tataḥ
pṛṣṭhyasya ṣaḍahasya kriyāyāmalopavacanaṃ nopapadyate atha punarābhiplavikaṃ
ṣaṣṭhamaharna luptaṃ tasya pārṣṭikena ṣaṣṭhenāhnā alopavacanaṃ nopapadyate
jyotirgaurāyurityanādeśāt yadyasyābhiplavikaḥ pañcāha iṣṭo bhavati
tatropadiśyate vātirātrojyotigaurāyugaurāyuḥ pañcāha iti iha
punastasyānādeśāt manyāmahe pṛṣṭhyastomapañcāhā iti trivṛtā prayanti
trivṛtodyantoti cāha evaṃ brāhmaṇamāha trivṛtā prayanti trivṛtodya-
ntīti tasya trivṛtstomaṃ prathamamahaḥ āvṛttasya tadevohanīyaṃ bhavati
evametairhetubhirmanyāmahe pṛṣṭhyastomapañcāhā iti || 4 ||>

samās tv ete || 10.4.5 ||
<10.4.5 samāstvete hetavaḥ ya ete pṛṣṭhyastomapañcāhatve hetava uktāstān
samīkariṣyāmaḥ tuśabdaḥ pūrvapakṣanivṛtyarthaḥ yaduktaṃ pṛṣṭhyastomapañcāhā
iti tanna ya evaite hetava uktā ubhayatraite samāḥ pṛṣṭhyastomapañcāheṣva-
bhiplavapañcāheṣu ca yattāvaduktam anādeśe prakṛtipratyayādityatra brūmaḥ
naiva pṛṣṭhyaḥ stomaḥ prakṛtiḥ yaduktaṃ tvayā pṛṣṭhyamabhipretya pṛṣṭhyastomena pradi-
śatyetannopapadyate kathaṃ hi pṛṣṭhyastomapañcāhā ityukte pṛṣṭhyastomapañcāhā
iti pratīyeran tadyathaiva pṛṣṭhyastomasya dāsarātrikānyahāni prakṛti-
revamabhiplavasyāpi tānyeva prakṛtiḥ tasmādanādeśe prakṛtipratyayā-
diti ubhayatrāyaṃ samohetuḥ ubhāvetau ṣaḍahāvabhiplavapṛṣṭhyastomau
vikṛtī tasmādubhayordaśāhikaḥ ṣaḍahaḥ prakṛtiḥ atha yaduktaṃ viśva-
jidanvavāyādityatra brūmaḥ nātra pṛṣṭhānāṃ vilopoyadarthaṃ viśvajidanva-
vaitīti atra hi daśarātraprayogo vakṣyate tatprayogādeva pṛṣṭhānāma-
vilopaḥ na cāpi pṛṣṭhārthena viśvajidāgacchati viṣuvadarthenā-
gacchati atra viśvajit tato ayamapi samohetuḥ atha yaduktaṃ nānā
brahmasāmatvādatra brūmaḥ nātra nānābrahmasāmānīti anityārthavādaḥ
apūrvameva nānā brahmasāmatvaṃ vidhīyate nityānuvādavadvidhānāni
dṛśyante yathā rathantaraṃ bhavati cārkṣaṃ cāsmai daṇḍaṃ prayacchanvācayediti
atha yaduktaṃ pṛṣṭhyataḥ ṣaṣṭhasyālopavacanāditi atrāpyucyate yathaiva
pṛṣṭyastomasya bṛhadrathantarapṛṣṭhasya sataḥ ṣaṣṭhamaharlupyate evamevābhi-
plavasthāpi tasmāt samānolopaḥ ṣaḍahatantre atha yaduktaṃ jyoti-
rgaurāyurityanādeśādityatra brūmaḥ yatra hyasya pṛṣṭhyastomapañcāhā iṣṭāḥ
tatrāpyādiśatyeva yathā pṛṣṭhyasya na labdhiḥ abhyāsaṅgyaḥ pañcāha iti
yathā dvitīye navarātre daśarātre chando bhavati tadyathaivātra jyoti-
rgaurāyurityanādeśe iti evaṃ pṛṣṭhyastome'pyanādeśa iti yaduktaṃ trivṛtā
prayanti trivṛtodyantīti cāheti atra brūmaḥ ayaṃ trivṛchandaḥ na
kevalaṃ stomavācīti tritvañcāpekṣya bhavati yathā agninā pṛthivyau-
ṣadhibhistenāyaṃ lokastrivṛt tathā agne vivasvaduṣasa iti sandhinā
stuyurityadhikṛtya trikaṃ stomaṃ vidhāyāha prāṇāvai trivṛtstomānā-
miti evamayaṃ trivṛcchandastrivṛtā prayanti trivṛtodyantīti uttame ca
trayastriṃśadrātre tritvamiha samākhyābhipravarttate trivṛtā prayanti
trivṛtodyantīti purastāttrayaḥ pañcāhāstraya upariṣṭāditi tasmādaya-
mapi heturubhayatra samaḥ ata ete hetavaḥ samīkṛtāḥ pratyuktāḥ svapakṣa-
midānīṃ sthāpayiṣyāmaḥ || 5 ||>

abhiplavapañcāhā eveti gautame 'dhikṛto hi sa satreṣu bhavatītaraś cādṛṣṭaḥ || 10.4.6 ||
<10.4.6 gautama ācārya āha abhiplavapañcāhā eva bhavantīti eva śabdo-
avadhāraṇarthaḥ abhiplavapañcāhā eva na pṛṣṭhāstomapañcāhā iti yasmā-
dadhikṛtaḥ satreṣu abhiplavapañcāhaḥ atirātro jyotirgaurāyuḥ pañcāha
iti yaduktamanādeśe prakṛtipratyayāditi anādeśajātireṣā bhavati
yadadhikāraḥ kiñcānyat itaraścādṛṣṭaḥ itaraśca pṛthyastomapañcāhaḥ adṛṣṭaḥ
satreṣu kiṃ dṛṣṭārthaḥ pratīyatāmadṛṣṭārthaḥ pratīyatāmiti dṛṣṭapratyayo
nyāyata iti || 6 ||>

abhyāsaś cāsya prākṛtasyāpi kutaḥ pañcāhasya || 10.4.7 ||
<10.4.7 abhyāsaścādṛṣṭaḥ prākṛtasya tāvat pṛṣṭhyastomasyaiva kutaḥ pañcāhasyā-
bhyāsaḥ syāditi yāvatā nidānakāro'pyāha athāpi kṛtsnāveva
pṛṭhyastomau nābhiprayogaṃ labhete kuto viluptau labheyātāmiti || 7 ||>

jyotirgaurāyurgaurāyuḥ pañcāhaḥ sa dvitīyaḥ sa tṛtīya iti ca parabrāhmaṇam || 10.4.8 ||
<10.4.8 yadapyuktaṃ jyotirgaurāyurityanādeśāditi iva pareṣāṃ brāhmaṇaṃ
jyotirāyurgaurāyuḥ sa dvitīyaḥ sa tṛtīya iti || 8 ||>

eṣa pratnāvārkajambhaṃ vā pratipañcāhaṃ yathā lokabṛhadrathantarāś cet || 10.4.9 ||
<10.4.9 ete pañcāhā bhavanti tata eṣa pratnā vā anurūpaḥ pratipañcāhaṃ
vārkajambhaṃ vā prathame'hani || 9 ||>

āñjanābhyañjanāsu gārhapatya upasatsu sarpīṃṣi phāṇeyuḥ pṛthagdevasurabhibhir yāny uktāni brāhmaṇena || 10.4.10 ||
<10.4.10 āñjanābhyañjanāsu gārhapatye'gnau sarpīṃṣi gṛhītāni phāṇayeyuḥ
pṛthaṅnānetyarthaḥ devasurabhibhiḥ saha devasurabhīṇi yānyuktāni brāhmaṇena
gaulgulavena saugandhikena paitudāraveṇa ghṛtaṃ saha ekīkaraṇaṃ devasu-
rabhibhiḥ || 10 ||>

taiḥ sutyāsūpākaraṇavelāyāṃ savanānāṃ pūrveṇa havirdhāne āsīnā āñjīrann abhyañjīraṃ ca || 10.4.11 ||
<10.4.11 taiḥ sutyāsūpākaraṇavelāyāṃ havirddhānayoḥ pūrve pradeśe āsīnāḥ
satriṇaḥ āñjīran akṣīṇī gātrāṇi ca abhyañjīran uktaṃ gaulgulavena
prātaḥsavane saugandhikena mādhyandine savane paitudāraveṇa tṛtīyasavana
iti || 11 ||>

bhuktvāgnīdhrīya eveti gautamaḥ || 10.4.12 ||
<10.4.12 gautama ācāryyo manyate bhuktvāgnīdhrīya eva tat kuryyuriti || 12 ||>

uktam ānupūrvyaṃ brāhmaṇena || 10.4.13 ||
<10.4.13 ānupūrvyaṃ brāhmaṇenoktaṃ gaulgulavena prātaḥsavane saugandhikena
mādhyandine savane paitudāraveṇa tṛtīyasavane || 13 ||>

aharaharetat kuryur iti dhānañjapyaśāṇḍilyau || 10.4.14 ||
<10.4.14 dhānañjapyaśāṇḍilyāvācāryyāvāhatuḥ aharaharetat kuryyuriti || 14 ||>

sarvastoma eveti gautamaḥ || 10.4.15 ||
<10.4.15 sarvastoma evaitat kuryyuriti eṣa ūrddhvaṃ stomataḥ saṃsthātaḥ || 15 ||>

pṛṣṭhya ity eke || 10.4.16 ||
<10.4.16 eke ācāryyā bruvate pṛṣṭhya eva tatkuryuriti || 16 ||>

iti daśamasya caturthī kaṇḍikā |

atha pañcamī kaṇḍikā |

saṃvatsarasaṃmitāsu prathamaṃ dāśarātrikaṃ prāyaṇīyaṃ syād ity eke trivṛd eva kāryam iti hyāheti || 10.5.1 ||
<10.5.1 saṃvatsarasaṃmitāsu paṭhati tadāhuryaccaturviṃśamahaḥ prāyaṇīyaṃ kuryyuḥ
saṃvatsaramārabhya na samāpayeyuriti trivṛdeva kāryamiti tatra kimidaṃ
trivṛtā liṅgena dāśarātrikaṃ prathamamahaścodyete athavā tata adhikṛta-
syaiva prāyaṇīyasya stomavikāra iti so'yametasminnarthe śāstramārabhate
saṃvatsarasaṃmitāsvityādi saṃvatsarasaṃmitā iti saṃjñā tāsu saṃvatsara-
saṃmitāsu prathamamahaḥ dāśarātrikaṃ prāyaṇīyaṃ syādityeke ācāryyā
ūcuḥ yasmādevaṃ brāhmaṇamāha trivṛdeva kāryyamiti || 1 ||>

prāyaṇīyaṃ tu codayitvā tasya stomavikāraṃ gṛhṇāti || 10.5.2 ||
<10.5.2 natvevaṃ syāt prāyaṇīyaṃ caturviṃśamahaścodayitvā atirātraścatu-
rviṃśaṃ prāyaṇīyamahariti trivṛdeva kāryyamiti tasya stomavikāraṃ
gṛhṇāti || 2 ||>

dāśarātrikāṇāṃ cāvayavaprayogo na vidyate || 10.5.3 ||
<10.5.3 kiñcānyat dāśarātrikāṇāñcāhnāṃ avayavaprayogaḥ ekadeśasammi-
tāsu prayogo na vidyate || 3 ||>

āvṛtte 'bhiplave śārkvaravarṇaṃ syād ity ācāryaḥ sāṃvatsarikasya dravyasyānugrahāyeti || 10.5.4 ||
<10.5.4 saṃvatsarasaṃmitāsu uttare pakṣasi abhiplave asmin āvṛtte
śārkaravarṇaṃ syādityācāryyā manyante sāṃvatsarikasya dravyasyānugrahārtha-
miti pūrvasmin pakṣasi trayo'bhiplavāḥ prayuktāḥ yaṇvāpatyaṃ santaninimi-
ttam ayaṃ caturthaḥ śārkvaravarṇavān uttare pakṣasi tasmin prayujyamāne
sarvasāṃvatsarikaṃ dravyamanugṛhītaṃ bhavati || 4 ||>

caturthas tv abhiplavo luptas tena sahāpeyād yathā pṛṣṭhena janitram || 10.5.5 ||
<10.5.5 natvevaṃ syāt yaścaturthaḥ sāṃvatsariko'bhiplavaḥ pūrvasmin pakṣasi sa
iha luptaḥ tena saha śārkvaravarṇamapyupeyāt yathā pṛṣṭhyena lupyamānena
janitramapi luptaṃ nanu sarva eva pṛṣṭho luptaḥ tatkimidaṃ yathā pṛṣṭhyena
janitramiti ucyate pṛṣṭo daśarātre prayokṣyate janitrantu samūhāgataṃ
tat luptameva || 5 ||>

saṃtani pūrvaprayuktam āvṛttisādhutvāt || 10.5.6 ||
<10.5.6 ucyate yadi śārkvaravarṇaṃ kriyate kiṃ tarhi tatra karttavyamiti
bravīti santani karttavyaṃ taddhi pūrvasmin pakṣasi prayuktantadiha karttavyaṃ
āvṛttisādhutvāt uttarasya pakṣasya āvṛttisādhuruttare pakṣa iti || 6 ||>

yaṇvaṃ tu syād upariṣṭādhyabhiplavānāṃ lopasthānaṃ pūrvasmin pakṣasi tat purastād āvṛttānām || 10.5.7 ||
<10.5.7 yaṇvantu syāt tatra na santanini upariṣṭādhyabhiplāvānāṃ lopa-
sthānaṃ purastādbhavati tasmāt yaṇvameva syāt || 7 ||>

etenoktam ekaṣaṣṭirātre || 10.5.8 ||
<10.5.8 uttarasmin pakṣasi āvṛttasyābhiplavasya etenoktaṃ vidhānam eka-
ṣaṣṭirātre || 8 ||>

śatarātre 'bhiprayāyam abhiṣuṇvantv abhikrāntyai samānatrābhiṣuṇvanti pratiṣṭhityā iti sa vikalpaḥ syāt || 10.5.9 ||
<10.5.9 śatarātre paṭhati abhiprayāyamabhiṣuṇvantyabhikrāntyai samānatrābhi-
ṣuṇvanti pratiṣṭhityā iti sa vikalpaḥ syāt bhavet abhiprayāya vā
syādabhiṣavaḥ abhiprayāyābhiprayāya samānatra samānatra vā samāna-
deśe ekasmin ubhayasyāśakyatvāt || 9 ||>

yāntaḥ sunuyur yathā sārasvateṣu || 10.5.10 ||
<10.5.10 abhiprayāyaṃ sunvantaḥ yāntaḥ sunuyuḥ yathā yena prakāreṇa sāra-
svateṣu śamyāprāsanena || 10 ||>

yatra tu kvaca || 10.5.11 ||
<10.5.11 yatra kvaca deśe nātra niyamaḥ yathā sārasvateṣu sarasvatyāstīreṇeti
|| 11 ||>

samānadeśe vā yathānyeṣām ayānta eva || 10.5.12 ||
<10.5.12 ekasminvā deśe sunuyuḥ samāne ayānta eva || 12 ||>

cakrīvanti sadohavirdhānāni kārayitvāhaḥsaṃsthāsu cakrāṇi viparivartayeyur ity ācāryas tadabhiprayāttadrūpam aprayāṇāṃ ca samānatrābhiṣavaḥ || 10.5.13 ||
<10.5.13 śrutyarthatvāt kalpyante cakrīvanti sadohavirddhānāni kārayitvā
sadaśca havirddhāne ca sadohavirddhānāni teṣāmahaḥsaṃsthāsu ahaḥsamā-
ptiṣu cakrāṇi viparivarttayeyurityācāryyā āhuḥ tadabhiprayāttasya
rūpam aprayāṇāśca samānatrābhiṣavaḥ aprayāṇāśca ekatra deśe samāne
abhiṣavaḥ kṛto bhavati evamubhayoḥ śrutyorarthaṃ kṛtaṃ bhavati || 13 ||>

ahar ahar etat kuryur iti dhānañjapyaśāṇḍilyau || 10.5.14 ||
<10.5.14 dhānañjapyaśāṇḍilyāvācāryyāvāhatuḥ yadetadabhiṣavasya vidhāna-
muktam etadahanyahani kuryyuriti || 14 ||>

abhiplaveṣv eveti gautamaḥ || 10.5.15 ||
<10.5.15 gautama ācāryya āha abhiplaveṣveva tat kuryurnāhanyahani iti
|| 15 ||>

trikadrukeṣv ity eke || 10.5.16 ||
<10.5.16 eke ācāryyā āhuḥ trikadrukeṣvityevaitatkuryyurnānyatreti || 16 ||>

uktakāladīkṣā brāhmaṇena gavāmayanasya || 10.5.17 ||
<10.5.17 uktaḥ kāloyasyāḥ seyamuktakāladīkṣā kāla ukto brāhmaṇena
gavāmayanasya ayane vikalpaḥ || 17 ||>

vaiśākhajyaiṣṭhau tu vikalpete caitrīpakṣeṇāṣāḍhaś ca || 10.5.18 ||
<10.5.18 vaiśākhajyaiṣṭhau tu vikalpete asamāsa iti kimartham āṣāḍha-
śceti ucyate vakṣyati ṣaṣṭhyāṃ vā dīkṣitvā saptadaśadīkṣāḥ kurvīranniti
tadāṣāḍha eva syāt || 18 ||>

ṣaṣṭhyāṃ vā dīkṣitvā saptadaśadīkṣāḥ kurvīran || 10.5.19 ||
<10.5.19 ṣaṣṭhyāṃ vā āṣāḍhasya dīkṣitvā saptadaśadīkṣāḥ kurvīran || 19 ||>

etenoktam anādeśe sāṃvatsarikānāṃ sāṃvatsarikāṇām || 10.5.20 ||
<10.5.20 etena gavāmayanikena vidhinā sāṃvatsarikāṇāṃ satrāṇām uktaṃ
vidhānam ādeśādanyatra ādeśe yathādeśam || 20 ||>

iti daśamasya pañcamī kaṇḍikā |

atha ṣaṣṭhī kaṇḍikā |

pañcasu māḥsu bārhatāḥ pragāthā āpyanta ity abhīvarttastotrīyā brahmasāmabhūtasya tasya hi prakaraṇe śrūyante || 10.6.1 ||
<10.6.1 uktakālādīkṣā brāhmaṇena gavāmayanasyetyetadadhikṛtaṃ tasmin
gavāmayane paṭhati abhīvartto brahmasāma bhavatītyevamadhikṛtyāha pañcasu
māḥsu bārhatāḥ pragāthā āpyanta iti teṣāṃ pragāthānāntu viṣayaḥ
kalpyate pañcasu māḥsu bārhatāḥ pragāthāḥ samāpyante prāpyanta iti yadidaṃ
vidhānante pragāthā abhīvarttastotrīyāḥ syuḥ kiṃ viṣayasyābhīvarttasya
brahmasāmabhūtasya yasmāttasya prakaraṇe śrūyante || 1 ||>

anyonyaḥ pragātha iti ca nānā pragāthatāṃ darśayati || 10.6.2 ||
<10.6.2 samānaṃ sāma bhavatyanyonyaḥ pragātha ityetadbrāhmaṇamabhīvarttasya
nānā pragāthatāṃ darśayati || 2 ||>

catuḥśatam aindrā bārhatā pragāthā daśatayīṣu || 10.6.3 ||
<10.6.3 kutaḥ punaste pragāthā āhartavyā iti ucyate catuḥśatamaindrā
bārhatāḥ pragāthā daśatayīṣviti catvāraśca śataṃ catuḥśataṃ aindrāḥ deva-
tayā bārhatāḥ chandasā daśatayīṣu daśāvayavāsvṛkṣu rugveda ityarthaḥ || 3 ||>

teṣāṃ bṛhadrathantarakāleyastotrīyā indrakratuś cānyatra sthānāḥ || 10.6.4 ||
<10.6.4 teṣāṃ pragāthānāṃ catuḥśatasya catvāraḥ anyatra sthānāḥ caturṇā-
manyatra sthānaṃ brahmasāmnaḥ bṛhadrathantarayoḥ stotrīyayoḥ kāleyastotrīyāḥ
indrakratumauttarapākṣika iti || 4 ||>

śatasyaikaṃ caturviṃśe kuryād itarān abhiplaveṣu || 10.6.5 ||
<10.6.5 evañcānyatra sthānāṃ caturuddhṛtya śataṃ pragāthāḥ śiṣyante tasya śata-
syaikaṃ pragāthaṃ prāyanīye'hani caturviṃśe kuryyāt itarānyekonaśatam
abhiplaveṣu kuryyāt pañcasu māseṣu viṃśatirabhiplavāḥ teṣu ekaikasmi-
nnabhiplave pañca pañca pragāthā bhavantīti teṣāmekasmiṃścatvāra evamevaiṣāṃ
pragāthānāṃ vināśaḥ || 5 ||>

ekonatriṃśatsatobārhatās tṛcāḥ || 10.6.6 ||
<10.6.6 tāsveva daśatayīṣu ekonaviṃśatsātobārhatāstṛcāḥ tān āha-
ret || 6 ||>

teṣām ekaikaṃ tṛtīye tṛtīye 'hani kuryāt kṛtā hy etasmiṃ sthāna ārṣeyakalpena || 10.6.7 ||
<10.6.7 teṣāṃ sātobārhatānāṃ tṛcānāṃ ekaikaṃ tṛtīye tṛtīye'hani kuryyāt
abhiplaveṣu prathamadvitīyatṛtīyacaturthapañcamaṣaṣṭheṣu pragāthā na kṛtā hi
satobṛhatyaḥ tṛtīye'hanyārṣeyakalpena ātvā sahasramāśatamityetāḥ
||7||>

pañcamasya māsasyottame'bhiplave pañcame'hani satobṛhatīḥ kuryāt pragāthā prabhavāt || 10.6.8 ||
<10.6.8 pañcamasya māsasya ya uttamo'bhiplavastasminneva pragātho na
saṃpūryyate pañcame'hani satobṛhatīḥ kuryyāt dvau sātobṛhatau tṛcau
catvāraśca pragāthāḥ evamekaviṃśatiḥ sātobṛhatyaḥ prayuktāḥ pragāthāśca
sarve aṣṭau sātobārhatāstṛcāḥ avaśiṣyante || 8 ||>

teṣv āpteṣu chandasī saṃyujyaitavyam iti ṣaṣṭhe māsi gāyatrīpādam ekaikam uṣṇihām upariṣṭāt kuryād iṣṭāvānupapattir hyanyathā || 10.6.9 ||
<10.6.9 uktaṃ pañcasu māḥsu bārhatāḥ pragāthā āpyante teṣvāpteṣu chandasi
saṃyujyaitavyantisṛṣu uṣṇihaḥ syurekā gāyatrī tāstisro bṛhatyo
bhavantīti yāvat teṣu pragātheṣu āpteṣu sarveṣu chandasī saṃyujyaitavya-
miti brāhmaṇaṃ ṣaṣṭhaṃ māsi gāyatrīpādamekaikamuṣṇahāmupariṣṭāt
kuryyāt evante bārhatāstṛcā bhavanti anyathā hi viṣṭāvānopapadyante
|| 9 ||>

sātobarhataśeṣo 'ṣṭau tān kṛtvā saṃyoga iti gautamaḥ || 10.6.10 ||
<10.6.10 gautama ācāryya āha sātobārhatānāṃ tṛcānām ekaviṃśatiḥ
pañcasu māseṣu prayuktāḥ anye'ṣṭau śeṣā anuprayuktāḥ tān ṣaṣṭhasya māsasya
prathame'bhiplave kṛtvā dvitīyasya cārthe dvyahe tataśchandasī saṃyujyā
diti || 10 ||>

bṛhatīkṣayāddhyevamāmanatīti || 10.6.11 ||
<10.6.11 yasmāt bṛhatīkṣayādevamāmanati teṣvāpteṣu chandasī saṃyujyai-
tavyam || 11 ||>

caturuttarair eva chandobhir etavyam iti gāyatrīṃ caturviṃśe kuryād uṣṇihaṃ prathama ābhiplavike 'nuṣṭubhaṃ dvitīye bṛhatīr itareṣu || 10.6.12 ||
<10.6.12 uktaṃ tadāhuḥ saṃśara iva vā eṣa chandasāṃ yaddve chandasī saṃyujya-
ntīni caturuttareva chandobhiretavyamiti etasmiṃścaturuttarakalpe
gāyatrīṃ caturviṃśe'hani kuryyāt abhiplavike prathame'hani uṣṇihaṃ
kuryyāt anuṣṭubhaṃ dvitīye'hani kuryyāt itareṣu sarveṣvahaḥsu bṛhatīṃ
kuryyāt || 12 ||>

uddharet tu pañcamād ahnaḥ satobṛhatīḥ prabhavanti hi pragāthāḥ || 10.6.13 ||
<10.6.13 kiñca uddharetpañcamādahnaḥ satobṛhatīḥ yasmāt pragāthāḥ prabha-
vanti vidyanta ityarthaḥ caturviṃśāt prāyaṇīyādekaḥ ābhilavikau
dvau dvitīyaprathamābhyāmahobhyām ekaḥ pañcamāt || 13 ||>

tatra paṅktīḥ kṛtvā ṣaṣṭhe vā || 10.6.14 ||
<10.6.14 tatra pañcame'hani ṣaṣṭhe vā paṅktīḥ kṛtvā || 14 ||>

triṣṭubhā ṣaṣṭhaṃ māsam īyuḥ || 10.6.15 ||
<10.6.15 triṣṭubhā ṣaṣṭhaṃ māsaṃ gaccheyuḥ || 15 ||>

jagatī tu tṛtīye svarasāmni || 10.6.16 ||
<10.6.16 tṛtīye svarasāmni jagatī karttavyā evameteṣāṃ chandasāṃ kriyā
yasmādāha ekāṃ gāyatrīmekāhamupeyurekāmaṣṇihamekāhamekāmanu-
ṣṭubhamekāhaṃ bṛhatyā pañcamāsamīyuḥ paṅktimekāhamupeyuḥ triṣṭubhā ṣaṣṭhaṃ
māsamīyuḥ śvoviṣuvān bhaviteti jagatīmupeyuriti || 16 ||>

nava sātobārhataśeṣo dvau ca pragāthau tān kṛtvā paṅktim upeyus teṣāṃ cottamasya sthāne tata ūrdhvaṃ triṣṭubheti gautamaḥ || 10.6.17 ||
<10.6.17 gautama ācāryya āha sātobārhatā navāvasiṣṭā dvau ca pragāthau
tān ṣaṣṭhasya māsasya prathame cābhiplave dvitīyasya cābhiplavasvādye
pañcāhe tān kṛtvā tataḥ paṅktimupeyuriti athavā teṣāmeva bārhatānāṃ
pragāthānām uttamasya sthāne paṅktiṃ kṛtvā tata ūrddhvaṃ triṣṭubhā ṣaṣṭhaṃ
māsamīyuḥ yāvasiddham || 17 ||>

iti daśamasya ṣaṣṭhī kaṇḍikā |

atha saptamī kaṇḍikā |

bṛhatyā caiva triṣṭubhā caitavyam iti triṣṭubhaṃ caturviṃśe kuryd bṛhatīṃ prathama ābhiplavike || 10.7.1 ||
<10.7.1 iha paṭhati tadāhuranavaklṛptāni vā etāni chandāṃsi madhya-
ndine bṛhatyā caiva triṣṭubhā caitavyamiti cāturuttaryamapodya triṣṭup-
bṛhatībhyāṃ vidadhāti taducyate bṛhatyā caiva triṣṭubhā caitavyamiti
triṣṭubhaṃ caturviṃśe'hani prāyaṇīye kuryyāt abhīvarttastotrīyaṃ prathame
ābhiplavike'hani bṛhatīṃ kuryyāt abhīvarttasya || 1 ||>

eṣa viparyāsaḥ sarvasminnayane || 10.7.2 ||
<10.7.2 eṣa viparyyāsaḥ anena nyāyena eṣa viparyyāsaḥ sarvasminnayane || 2 ||>

etāni mahānānātvāni || 10.7.3 ||
<10.7.3 ya ete vidhaya uktāḥ pañcasu māḥsu bārhatāḥ pragāthā āpyanta
ityārabhya etāni mahānānātvānītyucyante śrutyantare mahānānā-
tvāni śrūyante || 3 ||>

caturuttaraprayogo bṛhatītriṣṭubhāṃ ca viparyāsaḥ ṣaṣṭha eva māsi syād iti śaucivṛttiḥ saṃśara iva vā eṣa chandasām iti hi tasminn upodya vidadhāti || 10.7.4 ||
<10.7.4 śaucivṛkṣirācāryya āha ya eṣa caturuttara prayogaḥ chandasāṃ
chandobhiretavyamiti yaśca bṛhatītriṣṭubhośca viparyyāsaḥ bṛhatyā
caiva triṣṭubhā caitavyamiti etau kalpau kriyamāṇa ṣaṣṭha eva māsi
syātāmiti yasmādāha saṃśara iva vā eṣa chandasāṃ yaddve chandasī
saṃyuñjantīti caturuttaraireva chandobhiretavyamiti tasmin ṣaṣṭhe upodya
chandaḥsaṃyogaṃ kalpo vidadhāti ṣaṣṭhaviṣayaḥ chandaḥsaṃyogaḥ yadviṣayaścāpa-
vādaḥ tadviṣayenaivetareṇa vidhinā bhavitavyam || 4 ||>

sarvatraivety ācāryāś caturuttarāṇi hy anupūrvaṃ prayuñjāno bṛhatīṃ madhya āmanati triṣṭubhā ṣaṣṭhaṃ māsam iti cāha || 10.7.5 ||
<10.7.5 ācāryyā āhuḥ sarvasminnevāyane pūrvasminnetau kalpau syātā-
miti yasmāccaturuttarāṇi chandāṃsi anupūrvaṃ prayuñjānaḥ gāyatryuṣṇi-
ganuṣṭubhau vidhāya triṣvahaḥsu bṛhatīṃ madhya āmanati yāvatpañcamāsāḥ
samāptā iti kiñcānyat triṣṭubhā ṣaṣṭhaṃ māsamiti cāha brāhmaṇaṃ
kṛtsnaṃ saṃyogaṃ darśayati || 5 ||>

bṛhatīkṣayāc ca bṛhatyā vyatyāso nopapadyate || 10.7.6 ||
<10.7.6 yasmāt bṛhatya eva na santi kena vyatyāsaḥ kariṣyati || 6 ||>

sā prāyād bṛhatīgrahaṇam iti śaucivṛkṣis triṣṭubheti yathā bhūyaso vādo 'kṣīṇāś ca bṛhatyaḥ || 10.7.7 ||
<10.7.7 śaucivṛkṣirācāryya āha syādeva ṣaṣṭhe māsi bṛhatītriṣṭubho-
rviparyyāsaḥ yattāvaducyate caturuttarāṇi anupūrvaṃ prayuñjāno bṛhatīṃ
madhya āmanatīti sā prāyyādbṛhatīgrahaṇaṃ na hyatra bṛhatyaḥ kṛtāḥ atra
yaduktaṃ triṣṭubhā ṣaṣṭhaṃ māsamiti cāha ayaṃ bhūyasovādaḥ bhūyastvaṃ gṛhītvā
pravṛttaḥ prayogo hi vādānānniyāmako bhavati atha yaduktaṃ bṛhatī-
kṣayācca bṛhatyā vyatyāsonopapadyate iti akṣīṇāśca bṛhatyaḥ naca
bṛhatyaḥ, kṣīṇāḥ satyo bṛhatyaḥ kathaṃ santītyucyate || 7 ||>

sātobārhataśeṣo hy aṣṭau bṛhadrathantarakāleyastotrīyāś ca tais triṣṭubho vyatyasyet || 10.7.8 ||
<10.7.8 ya ekonatriṃśatsātobārhatāstṛcāsteṣāmekaviṃśatipragāthaiḥ sahopa-
yuktāḥ aṣṭau śiṣyante tairaṣṭabhiḥ bṛhadrathantarakāleyastotrīyaiśca taiḥ
taistriṣṭubhaiḥ ṣaṣṭhe māsi triṣṭubhovyatyasyet ekādaśasu rāthantareṣvahaḥsu
ekādaśabṛhatyaḥ daśasu bārhateṣu daśa triṣṭubhaḥ triṣvabhiplaveṣu ca svara-
sāmasu ca || 8 ||>

taraṇir it siṣāsatīti kāleyaṃ syād yad ahastasya stotrīye 'bhīvartaḥ || 10.7.9 ||
<10.7.9 yasminnahani kāleyastotrīye'bhīvarttaḥ syāt tasminnahani taraṇi-
ritsiṣāmatīti kāleyaṃ syāt asañcārāddhetoḥ || 8 ||>

svarasāmnor vānyatarasmin rathantarastotrīyaṃ kuryāt kṛtā hi tatrānyā rathantarasyaivaṃ vyācakṣata ācāryāḥ  || 10.7.10 ||
<10.7.10 athavā svaramānnoḥ prathamatṛtīyayoranyatarasminnekasmin rathantare
stotrīyaṃ brahmasāmni kuyāt yasmāttatra pṛṣṭhagatasya rathantarasya anyā eva
ṛcaḥ kṛtā evamācāryyā vyācakṣate || 10 ||>

viṃśatiśataṃ tv api pragāthā na dhīyate tebhya eva prayuñjīta saṃrodho hi catuḥśate || 10.7.11 ||
<10.7.11 viṃśatiśca śatañca viṃśatiśataṃ viṃśatiśatantvapi pragāthā na dhīyate
apare tuśabdo hetvarthaḥ yasmāt tatra sa eva prayujyate catuḥśate saṃrodhaḥ
svasya pakṣa eva || 11 ||>

tatra tathaiva satobṛhatīḥ kuryāt || 10.7.12 ||
<10.7.12 tatra tasmin kalpe tathaiva satobṛhatīḥ kuryyāt yathā catuḥśate
tṛtīye'hani || 12 ||>


uddharet tu pañcamād ahnaḥ || 10.7.13 ||
<10.7.13 yathā satobṛhatyaḥ pañcame māsi asyābhiplavasya pañcame'hani
kṛtāḥ tā uddharet prabhavanti hi pragāthāḥ hiśabdo hetvarthaḥ yasmāt
prabhavanti pragāthāḥ || 13 ||>

śaucivṛkṣeḥ punarviparyāso 'nyāyenākṛtakriyā hi vidhānaṃ kṛtāḥ punar bṛhadrathantarakāleyastotrīyāḥ || 10.7.14 ||
<10.7.14 yaḥ punarayaṃ śaucivṛkṣeḥ bṛhatītriṣṭubhorviparyyāsaḥ ṣaṣṭhe māsi
ayamanyāyena kṛtaḥ kathamanyāyaḥ yasmādakṛtakriyā hi ya āstutaṃ
kurvato yathādugdhāmupasīdedevantaditi aprayuktapratiṣedhaḥ kṛtaḥ puna-
rbṛhadrathantarakāleyastotrīyāḥ teṣāṃ kṛtānāṃ satāṃ sveṣu sthāneṣu kṛtāḥ
punarbrahmasāmni prayogaḥ || 14 ||>

iti daśamasya saptamī kaṇḍikā |


atha aṣṭamī kaṇḍikā |

viṃśatiśatasya tu śeṣo vidyate teṣāṃ saptabhiḥ sātobārhataiś caturbhir vyatyasyet || 10.8.1 ||
<10.8.1 viṃśatiśatasya pragāthānāṃ śeṣo vidyate teṣāṃ saptabhiḥ pragāthaiḥ
ye ca nava sātobārhatāstacaḥ teṣāṃ caturbhiḥ ṣaṣṭhe māsi triṣṭubho'vyatya-
syet || 1 ||>

trayastriṃśatprabhṛtīn saha caturviṃśeṣu kuryād uttame ca svarasāmnīty ācāryā abhīvartaprakaraṇe hi śrūyante so 'trāpyabhīvarta iti || 10.8.2 ||
<10.8.2 anantaraṃ paṭhati trayastriṃśatā pragāthairetavyaṃ trayastriṃśaddevatāsveva
pratitiṣṭhantoyanti caturviṃśatyaitavyaṃ dvādaśabhiretayaṃ ṣaḍbhiretavyaṃ catu-
rbhiretavyaṃ tribhiretavyaṃ dvābhyāmetavyamiti trayastriṃśatprabhṛtayaḥ kalpāḥ
śrūyante tān cayastriṃśatprabhṛtīn pragāthān saha caturviṃśeṣvabhiplaveṣu
kuryyāt uttame ca svarasāmni ityevamācāryyā āhuḥ yasmādete traya-
striṃśatpragāthādayaḥ kalpāḥ abhīvarttaprakaraṇe śrūyante so'trāpyabhīvartta
iti caturviṃśe svarasāmasu ca uttamaṃ svarasāmānaṃ udgṛhṇāti tatra tu
satobṛhatītvanna bhavati satobṛhatī uddharatīha || 2 ||>

antareṇa tv etāv ārṣeyakalpena kṛtaṃ ṣaṭpragātham ihāpi tathaiva syāt || 10.8.3 ||
<10.8.3 natvevaṃ syāt antareṇa caturviṃśasvarasāmnoḥ ārṣeyakalpena maśa-
kena kṛtaṃ ṣaṭpragātham ayane ihāpi tathaiva syāt || 3 ||>

teṣāṃ yatra samaprayoge tṛtīye tṛtīye'hani satobṛhatya upapadyeran kuryād enās tatra || 10.8.4 ||
<10.8.4 teṣāṃ pragāthānāṃ yatra samaprayoge kriyamāṇe ye tṛtīye'hani
satobṛhatya upapadyeran kuryyādenāstatra || 4 ||>

anupapadyamānāsu pragāthā eva syur anācāro hi ṣaḍahe 'nyatra tṛtīyād ahnaḥ satobṛhatīnām || 10.8.5 ||
<10.8.5 anupapadyamānāsu samaprayogeṇa pragāthā eva syuḥ tṛtīyeṣvahaḥsu
yathā anācāraḥ ṣaḍahe'nyatra tṛtīyādahnaḥ satobṛhatīnām ayaṃ hi
samaprayogaḥ ṣaṭpragāthe evopapadyate || 5 ||>

sa yathaiva purastād abhīvarttastotrīyaṃ kuryāt tathopariṣṭād indrakratau brahmasāmāni nidhanavanty evaṃ hy ārṣeyakalpena kṛtam || 10.8.6 ||
<10.8.6 sa yenaiva kalpena pūrvasmin pakṣasi abhīvarttastotrīyaṃ kuryyāt
ādikalpādārabhya yāvaddhi pragātha iti tathaitasmin pakṣasi indra-
kratau pragāthe brahmasāmāni nidhanavanti evaṃ kalpayet yasmādevamārṣeya-
kalpena kṛtaṃ pūrvasmin pakṣasi ṣaṭpragātheṣu abhīvarttaḥ kṛtaḥ uttarasmin
indrakratau ṣaṭ sāmāni kṛtāni || 6 ||>

atirātracaturviṃśābhyāṃ saha ṣaṣṭho māsaḥ pūrvasmin pakṣasi vratātirātrābhyāṃ prathama uttarasmin || 10.8.7 ||
<10.8.7 pūrvasmin pakṣasi atirātracaturviṃśe paṭhitvā pañcāyanamāsān
paṭhati tataḥ ṣaṣṭhe māsi vrataṃ paṭhati uttarasmin pakṣasi prathamaṃ
vrataṃ paṭhitvā caturayanamāsān paṭhati tato daśarātramiśraṃ māsaṃ paṭhati
tatra vratātirātramadhikaṃ paṭhati tat ṣaṣṭhasaptamayormāsayoḥ pūraṇaṃ
dadāti atirātracaturviṃśābhyāṃ saha pūrvasmin pakṣasi ṣaṣṭhomāsaḥ sampūrṇo
bhavati uttarasmin pakṣasi prathamovratātirātrābhyām || 7 ||>

yad etāni sāmāni na cyavanta iti gaurīvitasyottarayor nihavaśyāvāśve syātāṃ sarvatra gavāmayane 'nārabhya hy acyavanaṃ vidadhātīty eke || 10.8.8 ||
<10.8.8 uktaṃ ye vai vācamannamādayantyannādā bhavantīti ye vitarṣayanti
rūkṣā bhavanti gaurīvitaṃ śyāvāśvannihava etāni vai sāmāni vāco'-
nnameteṣāṃ vāgannaṃ yadetāni sāmāni na cyavante vācameva tadannamā-
dayanti tena sarve'nnādā bhavanti tadyadetāni sāmāni na cyavanta iti
gaurīvitasyottarayostotrīyayornihavaśyāvāśve syātāṃ sarvasmin gavā-
mayane hi yasmādanārabhya eteṣāṃ sthānam acyavanañca vidadhāti evameke
ācāryyā manyante || 8 ||>

anvavetya vidhistvārṣeyakalpena kṛto gaurīvitaśyāvāśvayornihavasya ca brāhmaṇena tathā satyacyavanaṃ syāt || 10.8.9 ||
<10.8.9 anvavetyānvagatya gaurīvitaśyāvāśvayoḥ ārṣeyakalpena vidhiḥ
kṛtaḥ anugamanamanvavāyaḥ nihavasya ca anvavetya vidhiḥ kṛto brāhma-
ṇena tathā sati kalpe teṣām acyavanaṃ syāt || 9 ||>

iti daśamasya aṣṭamī kaṇḍikā |


atha navamī kaṇḍikā |

sarve sahartvijo mahāvratena stuvīrann ity udgātṛvikāra eva syād aśrutibhūtā hy anye || 10.9.1 ||
<10.9.1 mahāvrataprakaraṇe sarve mahartvijo mahāvratena stuvīrannityevamadhi-
kṛtyādhvaryuḥ śirasodgāyediti parisaṃkhyānaṃ karoti tatra kiṃ sarvaśabdasya
niravaśeṣavācitvāt sarveṣāṃ stavanaṃ atha parisaṃkhyānādadhvaryvādayo
ye parisaṃkhyātāsteṣāmiti etasmin saṃśaya ācāryya ārabhate sarve
mahartvijo mahāvratena stuvīranniti tadetadbrāhmaṇam ayamudgātṛvikāra
eva syāt yenodgātā vikriyate adhvaryumaitrāvaruṇabrāhmaṇāchaṃsi-
gṛhapatibhista eva syuḥ aśrutibhūtā hyanye na śrutibhūtā aśrutibhūtāḥ
anya ṛtvijaḥ na śrutibhūtāḥ ucyante nanviyaṃ śrutiḥ sarve mahartvija
iti atrāha || 1 ||>

avāpyate ca sarvaśabdas teṣv eva || 10.9.2 ||
<10.9.2 yo'yaṃ sarvaśabdaḥ ayanteṣvevāvāpyate etaddhi brāhmaṇam adhvaryvādīn
manasi kṛtvā sarvaśabdaṃ prayuṇkte tena tasyādhikṛteṣu sarvaśabdo'rthavān
yathā sarva odanabhutaḥ sarvairbrāhmaṇairbhuktamiti || 2>

saha stuvīrann iti karmasamavāyāt paurvāparyacodanād anupūrvaṃ stavanaṃ syāt || 10.9.3 ||
<10.9.3 saha stuvīranniti yadetat tadetasmin karmaṇi samavāyāt paurvā-
paryyacodanādanupūrvaṃ stavanaṃ syāt yattu stavanaṃ tadeva ānupūrvyeṇa syāt
pūrvāparabhāvaḥ paurvāparyyam || 3 ||>

tisṛbhir udgātātmana udgīyeti cātmanā jaghanyastavanaṃ darśayati || 10.9.4 ||
<10.9.4 tisṛbhirudgātātmana udgīyeti caitadādi brāhmaṇam ātmanā
jaghanyastavanaṃ darśayati evaṃ caitatsarvaṃ bhavati yathānupūryeṇa stavana-
miti || 4 ||>

nānādeśastavanaṃ chandogānām eva syād udgātaiva sarveṇodgāyed iti hy uktvā tasya deśān vidadhāti havirdhāne śirasā stutvā saṃrabdhāḥ pratyañca eyus te dakṣiṇena dhiṣṇān parītya paścān maitrāvaruṇasya dhiṣṇyasyopaviśyeti ca ye śirasā stuvate teṣām evetaraiḥ stavanaṃ darśayati || 10.9.5 ||
<10.9.5 yadetannānādeśastavanañcoditaṃ havirddhāne śirasā stutvā ityetadā-
dinā tacchandogānāmeva syāt netareṣāṃ yasmāt atho khalvāhuḥ katha-
madhvaryyurbahvṛcaḥ sāma gāyedityudgātaiva sarveṇodgāyediti hyuktvā tasya
deśānvidadhāti tasya sthānāni vidadhāti udgātuḥ kiñcānyat havi-
rddhāne śirasā stutvā saṃrabdhāḥ pratyañca eyuste dakṣiṇena dhiṣṇyān parītya
paścāt maitrāvaruṇasya dhiṣṇyasyopaviśyeti caiṣa samānakarttṛka ādeśaḥ
ye śirasi stuvate teṣāmevetaraiḥ stavanaṃ darśayati || 5 ||>

ilāndam agniṣṭomasāma kāryam ity agne tava śravo vaya ity etāsāṃ pūrvasu tisṛṣu syāt || 10.9.6 ||
<10.9.6 ilāndamagniṣṭomasāma kāryyamiti brāhmaṇaṃ tadilāndamagniṣṭoma-
sāma kriyamāṇam agne tava śravo vaya ityetāsāṃ ṣaṇṇāmṛcāṃ pūrvāsu
tisṛṣu ṛkṣu syāt || 6 ||>

daśākṣareṣv ārcikāny anugānāny evaṃ tṛce bhavati yathānyāni sāmāni || 10.9.7 ||
<10.9.7 tāsāntisṛṇāmṛcāṃ daśākṣareṣu ārcikānyanugānāni syuḥ daśā-
kṣarāṇi daśākṣare daśākṣare ekaikamārkṣikamanugānaṃ syāt evaṃ kriya-
māṇantṛce bhavati yathānyāni sāmāni || 7 ||>

ṣaḍṛce sarvasminn ity ācāryaḥ ardharceṣv anugānāny evam asaṃrodhataro gītānām || 10.9.8 ||
<10.9.8 ṣaḍṛce sarvasmin kāryyamityevamācāryyā manyanta evaṃ kriyamāṇe
asaṃrodhataraḥ parvaṇāṃ kṛto bhavati ayamatisaṃrodhaḥ pūrvasmiṃstu kalpe
saṃrodhaḥ tatastvakriyā || 8 ||>

dvādaśarca iti śāṇḍilyas tatrāparāv āgneyau tṛcāv āhared ā te agne 'gniṃ taṃ manya ity evam ṛkṣv anugānāni || 10.9.9 ||
<10.9.9 śāṇḍilya ācāryya āha dvādaśarcaḥ syāt tatra tasmin bahvṛcā-
vuttarau aparāvāgneyau tṛcāvāharedāte agne'gniṃ taṃ manya iti evaṃ
kriyamāṇe ṛgutpannānyanugānāni sarvāṇi kṛtāni bhavanti || 9 ||>

caturtham evānugānaṃ tṛce syād iti vārṣagaṇyo 'tra hi nidhanavādaṃ vadati vratam iti bhavati svar iti bhavati śakuna iti bhavatīti bhaktayaś ca kalpyante nānāsāmavac caināny eko 'dhīyate 'dhīyate || 10.9.10 ||
<10.9.10 vārṣagaṇya ācāryya āha caturthamevānugānantṛce syāt yasmādatra
hi nidhanavādaṃ vadati vratamiti bhavati svariti bhavati śakuna iti
bhavatīti eṣa nidhanavādaḥ bhaktayaśca sarvāḥ prastāvādayaḥ asminneva
kalpyante eke ca chandogā etāni pañcāpyanugānāni nānāsāmavadevā-
dhīyate || 10 ||>

iti daśamasya navamī kaṇḍikā |


atha daśamī kaṇḍikā |

chandomadaśāhayor daśamasya trayastriṃśam agniṣṭomasāma syād ity eke trikaṃ sārparājñaṃ daśamapradeśāt || 10.10.1 ||
<10.10.1 gavāmayane yatkiñcitsandigdhaṃ tadvicāritam anantaramādityā-
nāmayanamaṅgirasāmayanañca tayoḥ sāmānyaṃ vicāryate ādityānāmayane
aharvyūhaṃ vidhāya paṭhati chandomadaśāho'ṣṭācatvāriṃśaṃ prathamamahariti
evaṃ daśasvahaḥsu aṣṭācatvāriṃśādibhiḥ stomaiḥ prakṛtān stomān pratyā-
manati daśame'hani caturviṃśastomamāmanati evamevāṅgirasāmayane ca
caturviṃśādīṃstomān paṭhati punardaśame caturviṃśamevāmanati maśakena
prāyaṇīyādṛksāmadravyaṃ kalpayitvā chandomadaśāhayorekatra daśame'-
hani paṭhati maśakaḥ atha yadeva chandomavato daśarātrasya mahāvratānti-
mamahastadatra daśarātramiti aparatra paṭhati atha yadeva pūrvasya chando-
madaśāhasya daśamamahastadatra daśamamiti tatrāyaṃ saṃśayaḥ kiṃ maśakena
daśamapradeśāt trikatrayastriṃśo mānasāgniṣṭomasāmnoḥ stomo karttavyo
atha pratyakṣavidhānāt sarvatraiva caturviṃśa iti etasmin saṃśaye aya-
mācāryya ārabhate chandomadaśāhayordaśamasya trayastriṃśamagniṣṭoma-
sāma syādityeke trikaṃ sārparājñaṃ daśamapradeśāditi chandomadaśāhayo-
rubhayorapi daśamasyāhnaḥ trayastriṃśamagniṣṭomasāma syādityeke ācāryyā
manyante trikañca sārparājñam ete ubhe mānasāgniṣṭomasāmano trika-
trayastriṃśastomayoḥ syātāṃ kiṃ kāraṇaṃ daśamapradeśāt yasmāt daśame
ubhayorapyetayoḥ prākṛtena daśamenāhnā pradeśaṃ karoti anyonyaṃ syāt
yadyevaṃ tadidaṃ brāhmaṇaṃ caturviṃśamiti asya kṛtsnasaṃyogasthānarthakyaṃ
prāpnoti ucyate || 1 ||>

yathā bhūyasovādaś caturviṃśam iti || 10.10.2 ||
<10.10.2 yadetadbrāhmaṇaṃ caturviṃśamiti eṣa yathā bhūyasovādaḥ bhūyastvaṃ
gṛhītvā pravṛttaḥ āmravanavat brāhmaṇagrāmaḥ yasminnanyepi vṛkṣā
vidyante tathāpi āmravanamiti ucyate tathā anye'pi varṇā
vidyante tathāpi brāhmaṇagrāma ityucyate na caturṣvityanye'pi varṣā na
santi kintu bhūyastvādvādaḥ sanniviṣṭo yathā prādhānyabhūyastvānnitya-
tvācca vādāḥ sanniviśante evamayaṃ caturviṃśamiti bhūyastvādvādaḥ sanni-
viṣṭaḥ || 2 ||>

ṛksāmāni tu pradiśyante daśamāt sarvaṃ hy ahar adhikṛtya codyate caturviṃśaḥ || 10.10.3 ||
<10.10.2 tuśabdaḥ pūrvapakṣanivṛtyarthaḥ yaduktaṃ trayastriṃśamagniṣṭomasāma syāt
trikaṃ sārparājñamiti tanna ṛksāmamātraṃ pradiśyate daśamastomastu
caturviṃśastomaṃ prathamamaharadhikṛtya aṣṭācatvāriṃśaṃ prathamamaharadhikṛtya
sarveṣāmahnāṃ kṛtsnādhikāraḥ || 3 ||>

pratyakṣavikāraś ca yathā bhūyaso vādāt || 10.10.4 ||
<10.10.4 yaduktaṃ bhūyasovādacaturviṃśamiti evaṃ na syāt kiṃ kāraṇaṃ
yasmāt pratyakṣavikāro balīyān yathā bhūyasovādāt caturviṃśamiti
pratyakṣeṇa śabdena vikaroti trikatrayastriṃśe || 4 ||>

brāhmaṇa vihite ca stome kalpapradeśaḥ ṛksāmnāṃ bhavati || 10.10.5 ||
<10.10.5 yaduktaṃ maśakena pradeśāditi brāhmaṇavihitena stomena kalpapradeśena
ṛksāmnāṃ bhavati maśako hi brāhmaṇaṃ upaklṛptasya stomasya vaśena pradeśa-
syeṣṭena hi brāhmaṇavihitaṃ stomaṃ maśakasya vikalpayituṃ īśitam || 5 ||>

triṃśinaḥ sutyā māsān sarvatra saṃcakṣīran kauṇḍapāyine ca hāviryajñikāṃs tāpaścite ca daikṣopasadān || 10.10.6 ||
<10.10.6 sarvasatreṣu triṃśinaḥ sutyā māsān sarvatra sañcakṣīran kauṇḍapāyine
ca hāviryajñikān māsān kauṇḍapāyine cāgnihotrādayo vihitāḥ
śunāsīryyāḥ māsamagnihotraṃ juhvatītyata ārabhya tāṃśca hāviryajñikān
māsān kauṇḍapāyine triṃśinaḥ sañcakṣīran tāpaścite paṭhati saṃvatsaraṃ
dīkṣitā bhavanti saṃvatsaramupasadbhiścaranti saṃvatsaraṃ prastuto bhavati tāṃśca
daikṣopasadānmāsāṃstāpaścite triṃśinaḥ sarvān sañcacīran sautyāstu
sarvaśabdenaiva siddhāḥ || 6 ||>

dṛtivātavator ayane dvāv ekonau māsau sunuyus trivṛtāv iti gautamaḥ || 10.10.7 ||
<10.10.7 dṛtivātavatorayane atirātrastrivṛtā māsamityadhikṛtya pārṣṭikaiḥ
yajñastomairekena stomena kriyāvidhānaṃ pūrvasmin pakṣasi tadanantaramutta-
rasmiṃstaireva pratilomaiḥ tatra gautama ācāryya āha dvau māsau prathamo-
ttamau trivṛtau ekonau sunuyuratirātrābhyāntayoḥ pūraṇamiti || 7 ||>

trayastriṃśāv iti dhānañjapyaḥ || 10.10.8 ||
<10.10.8 dhānañjapya ācāryya āha trayastriṃśau māsau ṣaṣṭhasaptamau ekonau
sunuyuriti gavāmayane hitau ekonau dṛṣṭāviti || 8 ||>

ubhau vā triṃśinau syātāṃ yathaitad brāhmaṇam || 10.10.9 ||
<10.10.9 athavā ubhāveva triṃśinau syātāṃ prathamottamau vā ṣaṣṭhamaptamau
vā yathaitadbrāhmaṇaṃ brāhmaṇaṃ samadhikāvevātirātrau paṭhati || 9 ||>

tathā saty aṣṭamyāṃ dīkṣitvā pañcadaśadīkṣāḥ kurvīran || 10.10.10 ||
<10.10.10 tathā sati kalpe aṣṭamyāṃ dīkṣitvā pañcadaśadīkṣāḥ kurvīran || 10 ||>

pañcadaśānāṃ daśamasyāṣṭādaṃṣṭrāntāny ukthāni syur ity ācāryaḥ ṣoḍaśyapāyāddhi nivṛttaṃ nārmedham iti || 10.10.11 ||
<10.10.11 maśakaḥ paṭhati vidhṛtibhiḥ klṛptaṃ dṛtivātavatorayanamātriṇavebhyaḥ
trivṛdbhyaḥ uddharatyukthāni pañcadaśebhyaḥ ṣoḍaśinamiti ṣoḍaśina uddhāraṃ
paṭhati tatra ca vidhṛtīnāṃ daśame'hani pañcadaśānāṃ nārmedhamukthāneva
paṭhati yadi ṣoḍaśinamuddharati tatrāyaṃ saṃśayaḥ kiṃ nārmedhasya tatra
ṣoḍaśī nimittam atha vacanaṃ kāraṇamiti tadiha ācāryyairvicā-
ryate pañcadaśastomānāmahnāṃ daśamasyāhnaḥ āṣṭādaṃṣṭrānyukthāni syuri-
tyevamācāryyā manyante kasmāt ṣoḍaśyapāyāt nārmedhasya hi tatra ṣoḍa-
śī nimittaṃ sacet ṣoḍaśī tasmādevamapi syāt avayavānāṃ nivṛttiḥ
syāt || 11 ||>

avacanāt tu nivṛttir na syād yathānyeṣāṃ sāmnām || 10.10.12 ||
<10.10.12 tuśabdaḥ pakṣavinivṛtyarthaḥ yathā anyāni sāmāni nivṛttāni
bhavanti tatpradeśādevameva nārmedhamapi syāt na hi vacanamasti yena
nārmedhaṃ nivarttata iti yaccoktaṃ ṣoḍaśino nivṛttaṃ na tatra nārmedhamityevaṃ
vacanam || 12 ||>

vacanaṃ ca kāraṇaṃ nārmedhasya na ṣoḍaśī || 10.10.13 ||
<10.10.13 vacanañca tatra kāraṇaṃ nārmedhasya na ṣoḍaśī nimittaṃ bhavati ||13||>

dṛśyate cābhīkṣṇam aṣoḍaśikeṣu || 10.10.14 ||
<10.10.14 dṛśyate caitadevamābhīkṣṇaṃ punaḥ punaḥ prayujyamānam aṣoḍaśikeṣu
yajñeṣu yathā gūrdaḥ traikakubhañca nārmedhamityutthānānītyetadādivat ||14||>

tasyāyanavicārāḥ pṛṣṭhyenaikaiko māso vartetety eke || 10.10.15 ||
<10.10.15 tasyāyanavicārā varttiṣyante pṛṣṭhyenaikaiko māso varttetetyevaṃ śrutiḥ
trivṛtāmāsamityevamādi atra pṛṣṭhyena ṣaḍahastomena trivṛdādi stoma-
vikṛtena ekaiko māso vartteta evameke ācāryyā manyante liṅgāt
yasmāt pārṣṭikāḥ stomāścodyante || 15 ||>

pṛṣṭhyastomeneti śāṇḍilyaḥ || 10.10.16 ||
<10.10.16 śāṇḍilya ācāryya āha pṛṣṭhyastomena trivṛdādistomavikṛtena
krameṇa ekaikomāso varttate || 16 ||>

abhiplavapṛṣṭhyābhyām iti śaucivṛttiḥ || 10.10.17 ||
<10.10.17 śaucivṛkṣirācāryya āha abhiplavapṛṣṭhyābhyāṃ trivṛdādistoma-
vikṛtābhyām ekaikomāso vartteteti saṃvatsaraprakṛtitvāt || 17 ||>

pṛṣṭhyāhnaikaikeneti śāṇḍilyāyanadhānañjapyau || 10.10.18 ||
<10.10.18 śāṇḍilyāyanadhānañjapyāvācāryyāvāhatuḥ pṛṣṭhyāhnaikaikena trivṛ-
dādiḥ ekaiko māsaḥ vartteteti yasmāt tena liṅgena tasya tasya hi
stomacodanā || 18 ||>

jyotiṣṭomeneti lāmakāyanas tasya rathantaraṃ pṛṣṭhaṃ bṛhac ca vyatyāsam || 10.10.19 ||
<10.10.19 lāmakāyana ācāryya āha jyotiṣṭomena trivṛdādistoma-
vikṛtena ekaikomāso vartteta yasmāt sarveṣāmahnāmasau prakṛtiḥ ayantu
viśeṣaḥ tasya rathantarapṛṣṭhaṃ bṛhacca pṛṣṭhānugrahārthaṃ tatprakṛtīni hi sa-
rvāṇi || 19 ||>

yathaivārṣeyakalpenoktam iti kṣairakalambhiḥ || 10.10.20 ||
<10.10.20 kṣairakalambhiḥ ācāryya āha yathaivārṣeyakalpenoktamayanaṃ tathaiva
syāditi paraṃ naḥ pramāṇaṃ maśaka iti evamete sarve kalpāḥ pramāṇam
|| 20 ||>

iti daśamasya daśamī kaṇḍikā |

atha ekādaśī kaṇḍikā |

paurṇamāsīprabhṛtayo dīkṣāḥ kauṇḍapāyinasya || 10.11.1 ||
<10.11.1 vicāritaṃ dṛtivātavatorayanaṃ sāmprataṃ kauṇḍapāyinaṃ vicā-
ryyate tatra paṭhati māsaṃ dīkṣitā bhavanti māsaṃ soma krīṇanti teṣāṃ
dvādaśopasada upasadbhiścaritvā somamupanahya māsamagnihotraṃ juhvati
māsaṃ darśapūrṇamāsābhyāṃ yajante māsaṃ vaiśvadevena māsaṃ varuṇapraghāsairmāsaṃ
śākamedhairmāsaṃ śunāśīryeṇa trivṛtā māsaṃ pañcadaśena māsaṃ saptadaśena
māsamekaviṃśena māsantriṇavena māsamaṣṭādaśatrayastriṃśānyahāni dvādaśā-
nyahāni dvādaśāhasya daśāhāni mahāvratañcātirātrañceti tatra upa-
sadbhiścaritvā somamupanahya vidhāya prāyaṇīyamatirātrāgnihotrādīn
haviryyajñānupadiśati trivṛnmāsādīṃścānyān māsān tatrāyaṃ saṃśayaḥ
kiṃ satranyāyena prāyaṇīyo'tirātreṣu athāśravaṇān mābhūditi eta-
smin saṃśaye ācāryyaiḥ svaṃ svaṃ mataṃ parigṛhyāyamartho vicāryyate
paurṇamāsīprabhṛtayo dīkṣāḥ kauṇḍapāyinasyeti paurṇamāsārambhāḥ paurṇa-
māsīprabhṛtayaḥ dīkṣāḥ prabhṛtiśabdaḥ ādyarthaḥ kauṇḍapāyinasyeti sambandha-
lakṣaṇā ṣaṣṭhī || 1 ||>

tasyopasadanta upavasathakarma kṛtvātirātram upeyur iti śāṇḍilya evaṃ hi gṛhyate vṛttiḥ || 10.11.2 ||
<10.11.2 kauṇḍapāyinasya upasadanta upavasathakarma kṛtvātirātramupeyuriti
śāṇḍilya ācāryya āha kiṃ kāraṇaṃ yasmādevaṃ vṛttirgṛhyate sarva-
satrāṇam || 2 ||>

tata ūrdhvaṃ prātarāhutyupakramāḥ sāyamāhutisaṃsthā ekānnatriṃśatam ahāny agnihotraṃ juhuyuḥ || 10.11.3 ||
<10.11.3 tatastasmādatirātrādūrddhvaṃ prātarāhutyupakramāḥ prātarāhutyārambhaṇāḥ
sāyamāhutisaṃsthāḥ sāyamāhutyapavargāḥ ekānnatriṃśatamahānyagnihotraṃ
juhuyuḥ evaṃ śāṇḍilyo manyate || 3 ||>

māsam eveti gautamaḥ sutyānāṃ tu purastād upavasathakarma syād atirātraś caivaṃ ca gṛhyate vṛttir avyavāyaś ca haviryajñaiḥ sutyānām || 10.11.4 ||
<10.11.4 gautama ācārya āha māsamevāgnihotraṃ juhuyuḥ māso hi śrutaḥ
tasya kutaḥ khaṇḍanamṛte vacanāt kintu sutyānāntu purastādagnihotrā-
dīn śunāsīryyāntān haviryajñān upariṣṭātkrameṇa samāpya tataḥ
sutyānāntu purastādupavasathakarma syādatirātraścaivañca gṛhyate vṛttiḥ sarva-
karmasu sutyānāṃ purastādupavasathakarma bhavati kiñcānyat avyavāyaśca
haviryajñairevaṃ kriyamāṇe sutyānāṃ bhavati || 4 ||>

aśravaṇād atirātro na syād iti dhānañjapyaḥ pratyantāddhyanyeṣu codayan neha vidadhāti || 10.11.5 ||
<10.11.5 dhānañjapya ācāryya āha aśravaṇādatirātro na syāditi yadi
atirātro dṛṣṭo'bhaviṣyat aśrauṣat yena punasteṣu satreṣu pratimatra-
ñcodayan yāvadanta iti neha vidadhāti tasmādakalpo na śrutamati-
rātraṃ kalpayitum || 5 ||>

upasadanta evopavasathakarma syāt || 10.11.6 ||
<10.11.6 upasadanta eva upavasthakarma bhavet na sutyānantaram || 6 ||>

aṣṭādaśabhyo vordhvaṃ śaunāsīryebhyo rājānaṃ krīṇīyur evam anantaraṃ sutyābhyo bhavatīti || 10.11.7 ||
<10.11.7 athavā'nekadīkṣāṇāmanantaraṃ somakrayo na syāt śaunāsīryyā-
nyahānyaṣṭādaśa kṛtvā tataḥ somaṃ rājānaṃ krīṇīyuḥ evaṃ tat rājakrayā-
di karma anantaraṃ sutyābhyo bhavatīti || 7 ||>


dīkṣopasadāṃ vyavāyo nyāya iti śāṇḍilyāyanas te māsi somaṃ krīṇantīti vānantaraṃ dīkṣābhyaḥ krayaṃ darśayati || 10.11.8 ||
<10.11.8 śāṇḍilyāyana ācāryya āha dīkṣopasadāṃ vyavāyaḥ anyāya iti
kiñcānyat te māsi somaṃ krīṇantīti caitat brāhmaṇamanantaraṃ dīkṣābhyaḥ
krayaṃ darśayati || 8 ||>

upavasthakarmaivānantaraṃ sutyābhyaḥ syāt || 10.11.9 ||
<10.11.9 upavasathakarmaivānantaraṃ sutyābhyaḥ syādatirātro na syāt || 9 ||>

āgnīdhrīyād aṅgārān mārjalīyaṃ hṛtvā pṛthak sthālīpākān śrapayitvā pitṛyajñān kurvīran || 10.11.10 ||
<10.11.10 darśe pitṛyajñā bhavanti teṣāṃ vidhirucyate āgnīdhrīyādaṅgārān
mārjālīyaṃ hrtvā pṛthaṅnānā sthālīpākāñchrapayitvā pitṛyajñān
kurvīran || 10 ||>

tato dakṣiṇātipraṇayeyuḥ paitṛyajñikāyām || 10.11.11 ||
<10.11.11 tatastasmānmārjālīyāt dakṣiṇe pradeśe atipraṇayeyuḥ paitṛyajñi-
kāyāṃ pitṛmedheṣu || 11 ||>

āhavanīyād dakṣiṇato varuṇapraghāseṣu tasmin kuryur yad dakṣiṇāhavanīye kṛtyam upavasthakarma cet kṛtaṃ syāt || 10.11.12 ||
<10.11.12 kṛta upavasathānantaraṃ āhavanīyapraṇayanaṃ bhavati varuṇapraghāseṣu yo
dvitīyo'gniḥ praṇīyate dakṣiṇatastamāhavanīyasya dakṣiṇe pradeśe praṇa-
yeyuḥ tasmin kuryyuryyat karma dakṣiṇāhavanīye kṛtyaṃ tadupavasathakarmapūrvakaṃ
syāt || 12 ||>

yathāprakṛty akṛte || 10.11.13 ||
<10.11.13 atha punarupavasathakarma naiva kṛtaṃ syāt tathā satyanantaraṃ prakṛtaṃ tata
iha āgnīdhrīyādaṅgārādityetadādi yathā prakṛtyeva syāt || 13 ||>

agnihotramāse dīkṣitānnasyādhvaryur juhuyād anvārabdhā itare syuḥ || 10.11.14 ||
<10.11.14 agnihotramāse prakṛtānāṃ satriṇāṃ agnihotrācchiṣṭena vṛttirna
kalpate tadeva darśayati teṣāmannaṃ kriyata iti dīkṣitārthamannaṃ tasya
dīkṣitānnasyādhvaryurjuhuyāt uktannāhutasyāśnīyuriti itare'dhvaryyu-
manvārabheran juhvānam || 14 ||>

havīṃṣy eveṣṭyaneṣūpāvadyeyuḥ || 10.11.15 ||
<10.11.15 iṣṭyayaneṣu havīṃṣvevopāvadyeyuḥ nātra dīkṣitānnamagnihotramāsavat
syāt tatkimidamārabhyate yathā uktamevāgnihotramāse dīkṣitānna-
syeti tat kathamiṣṭyayaneṣu na syāt ucyate anyārthamevaitadityādiśyate
havīṃṣyeveṣṭyayaneṣūpāvadyeyuriti haviṣāmāvṛttiparimāṇamuktam iha tu
tathā upāvadyeyuḥ yathā iṣṭīnāṃ haviḥśeṣeṇa yajamānavṛttiḥ syāt || 15 ||>

iti daśamasya ekādaśī kaṇḍikā |


atha dvādaśī kaṇḍikā |

agnihotropasthānaṃ viṣṇukramāḥ samiṣṭayajūṃṣīti na kriyerann avabhṛthanyaṅgaś ceti śāṇḍilyaḥ || 10.12.1 ||
<10.12.1 somamupanahya māsamagnihotraṃ juhvati ityuktaṃ tasmin karmaṇi yat
prāptaṃ karma tatra kiñcidvacanena nivartyate agnihotraṃ tāvadupasthāna-
miṣṭiṣu viṣṇukramāḥ samiṣṭayajūṃṣi avabhṛthanyaṅgaśceti etāni na kriye-
ran ityevaṃ śāṇḍilya ācāryyo manyate eteṣāṃ prāptapratiṣedhaḥ || 1 ||>

samidhas tv ādadhyur yās tatra purastād uktāḥ || 10.12.2 ||
<10.12.2 samidhastvādadhyuryyā asminnavabhṛthanyaṅgeṣu purastāduktāḥ avabhṛtha-
nyaṅgaṃ prāpyābhyukṣaṇaprabhṛti sautyaṃ karma samāpayeyurityetasmin prakaraṇe tatra
hi samidādhānāntaṃ bhavati || 2 ||>

sarvaṃ kriyeteti dhānañjapyaḥ || 10.12.3 ||
<10.12.3 dhānañjapya ācāryya āha agnihotropasthānādi sarvaṃ kriye-
teti || 3 ||>

māsaṃ darśapūrṇamāsābhyām ity āmāvāsyena pūrvapakṣam itaraṃ paurṇamāsena || 10.12.4 ||
<10.12.4 māsandarśapūrṇamāsābhyāṃ yajerannityuktaṃ tatrāmāvāsyena haviṣā pūrva-
pakṣaṃ yajeran itaramaparapakṣaṃ paurṇamāsena yajeran || 4 ||>

āmāvāsye pitṛyajñaḥ sakṛd bhūtvā na syād iti gautamaḥ || 10.12.5 ||
<10.12.5 āmāvāsye karmaṇi pitṛyajñaḥ sakṛdbhūtvā prathame itareṣu na syādi-
tyevaṃ gautama ācāryyo manyate sati daśāṅgatve kāle'pi na syāt pitṛ-
yajñaḥ amāvasyāyām || 5 ||>

na sakṛc ca na syāditi śāṇḍilyaḥ || 10.12.6 ||
<10.12.6 śāṇḍilya ācāryya āha asakṛdapi na syāt pitṛyajñaḥ nāṅgameta-
ddarśasyeti || 6 ||>

ahar ahaḥ syād iti dhānañjapyaḥ || 10.12.7 ||
<10.12.7 dhānañjapya ācārya āha yāvatkṛtva amāvasyā tāvatkṛtvaḥ pitṛ-
yajñaḥ syāt darśāṅgaṃ hi sa iti || 7 ||>

māsaṃ sākamedhair iti gṛhamedhīyeneṣṭvā tadaiva śaṣaṃ saṃsthāpayeyur evaṃ triṃśatkṛtva upetā bhavantīti || 10.12.8 ||
<10.12.8 māsaṃ sākamedhairyyajeranniti brāhmaṇaṃ tatra gṛhamedhīyeneṣṭvā pūrvedyuḥ
karma saṃsthāpayeyuḥ evaṃ kriyamāṇena sākamedhīyaṃ karma triṃśatkṛtva upetaṃ
bhavatīti || 8 ||>

dvyahāpavargas tv eṣāṃ prakṛtau pañcadaśakṛtva evābhyasyeyuḥ sa māsaḥ || 10.12.9 ||
<10.12.9 tuśabdo hetvarthaḥ eṣāṃ śākamedhānāṃ prakṛte dvyahenāpavargo dṛṣṭaḥ
ihāpi dvyahāpavargatāmeva kalpayitvā pañcadaśakṛtvo'bhyasyeyuḥ samāso
bhavati evaṃ māsaśabdasyārthavattvaṃ kṛtaṃ bhavati || 9 ||>

agnihotraṃ daśahoteti daśahotāraṃ nāmādhvaryavo 'gnihotropasthānam adhīyate || 10.12.10 ||
<10.12.10 agnihotraṃ daśahotā darśapūrṇamāsaṃ caturhotā cāturmāsyāni
pañcahotā saumyādhvare sadā hoteti brāhmaṇaṃ tatra agnihotraṃ daśahoteti
daśahotāraṃ nāmādhvaryyavaḥ agnihotrasyopasthānamadhīyate tadabhipretyaita-
dbrāhmaṇam || 10 ||>

ṛtvija uttarair abhipretāḥ || 10.12.11 ||
<10.12.11 uttarairvacanairyaduktaṃ tatra ṛtvijo'bhipretāḥ darśapaurṇamāsayoścatvāro
hotāraḥ cāturmāsye tu pañca || 11 ||>

vaṣaṭkāriṇo 'dhvare || 10.12.12 ||
<10.12.12 adhvare some vaṣaṭkāriṇaḥ saptatāmanabhipretyaitadbrāhmaṇaṃ saumyo-
'dhvaraḥ saptahoteti || 12 ||>

atsarukaiś camasair bhakṣayeyuḥ kuṇḍapratirūpaiḥ || 10.12.13 ||
<10.12.13 te sarve kuṇḍapāyino'tsarukaiścamasairbhakṣayantīti atsarukairadaṇḍa-
camasaiḥ kuṇḍapratirūpaiḥ kuṇḍasadṛśairbhakṣayeyuḥ || 13 ||>

hotrā samāsa ukto brāhmaṇena || 10.12.14 ||
<10.12.14 yo hotā so'dhvaryuḥ sapotetyetadādi samāsaḥ saṅkṣepa ekībhāvaḥ
|| 14 ||>

svād āsanād upasaṃcāraṃ brahmetare hotre kuryāt || 10.12.15 ||
<10.12.15 svasmādāsanādupasañcāre'pi sañcāryya itare hotre maitrāvaruṇīya-
pratikartre kuryāt etat jñāpitaṃ bhavati brahmatvenāsau dīkṣitaḥ itare
hotre karoti || 15 ||>

tathodgātṛprastotārāv āgnīdhraś ca || 10.12.16 ||
<10.12.16 tathā udgātā ca svasmādāsanādupasañcāramitare hotre neṣṭrīyā-
cchāvākīye kuryyāt tathā prastotā itare hotre grāvastut brāhmaṇā-
chaṃsīye svasmādāsanādupasañcāraṃ kuryyāt tathāgnidhrīyeṇāsau dīkṣitaḥ
itare unnetre pratiprasthātre kuryyāt || 16 ||>

gṛhapatir gṛhapatiḥ subrahmaṇyaḥ subrahmaṇya ity asamāsaṃ tayor darśayati || 10.12.17 ||
<10.12.17 gṛhapatirgṛhapatiḥ subrahmaṇyaḥ subrahmaṇya ityanayā vīpsayā brāhmaṇa-
masamāsantayordarśayati vijñāpayati || 17 ||>

iti daśamasya dvādaśī kaṇḍikā |

atha trayodaśī kaṇḍikā |
etenoktas tāpaścitasya dīkṣādiḥ || 10.13.1 ||
<10.13.1 uktaṃ kauṇḍapāyināmayanam anantaraṃ tāpaścitasya brāhmaṇaṃ saṃvatsaraṃ
dīkṣitā bhavanti saṃvatsaramupasadbhiścaranti saṃvatsaraṃ prasṛtā bhavatīti
tasya dīkṣākāla ucyate etenoktastāpaścitasya dīkṣādiriti etena
kauṇḍapāyinena uktovyākhyātastāpaścitasya dīkṣādiḥ paurṇamāsī-
prabhṛtayo dīkṣā iti || 1 ||>

tasyāyanavicārāḥ || 10.13.2 ||
<10.13.2 vakṣyanta iti vākyaśeṣaḥ ayanasya vikalpitaṃ maśakena gavā-
mayanena klṛptaṃ tāpaścitāmayanaṃ jyotiṣṭomena vā viklṛpteneti tasya
vikalpa ucyate || 2 ||>

jyotiṣṭomo 'tirātraḥ ṣoḍaśimān aharahaḥ syād iti dhānañjapyaḥ || 10.13.3 ||
<10.13.3 jyotiṣṭomo'tirātraḥ ṣoḍaśimānahanyahani syāt saṃvatsaramiti
śeṣaḥ || 3 ||>

catvāro jyotiṣṭomā abhijid eṣa pañcāhaḥ ṣaṭsu māseṣv abhyasyeta mahāvrataṃ viṣuvān athaita eva māsā āvṛttā viśvajit tv abhijitsthāne tatpuruṣasya nārāyaṇasyāyanam || 10.13.4 ||
<10.13.4 catvāro jyotiṣṭomāḥ jyotiṣṭomaścaturabhyastaḥ abhijideṣa
pañcāhaḥ ṣaṭsu māseṣvabhyasyeta mahāvrataṃ viṣuvān syāt athaita
eva māsā āvṛttāḥ syuḥ ayantu viśeṣaḥ viśvajittvabhijitaḥ sthāne
syāt tatpuruṣasya nārāyaṇasyāyanam || 4 ||>

abhijid aharahas tad agner jyotiṣṭomo vā rathantarapṛṣṭhaḥ || 10.13.5 ||
<10.13.5 tenābhijidvikalpena rathantarapṛṣṭhamiti niyamārtham || 5 ||>

bṛhatpṛṣṭha indrasya || 10.13.6 ||
<10.13.6 bṛhatpṛṣṭho jyotiṣṭomaḥ saṃvatsaramaharahaḥ syāttadindrasyāyanam || 6 ||>

vyatyāsaṃ bṛhadrathantare pṛṣṭhe tad indrāgnyoḥ || 10.13.7 ||
<10.13.7 vyatyāsaṃ jyotiṣṭome saṃvatsaraṃ bṛhadrathantare pṛṣṭhe syātāṃ tadi-
ndrāgnyorayanam || 7 ||>

ubhayasāmā brahmaprājāpatyoḥ || 10.13.8 ||
<10.13.8 ubhayasāmā jyotiṣṭomaḥ saṃvatsaraḥ syāt tadbrahmaprājāpatyorayanaṃ
syāt || 8 ||>

vāyor vairūpapṛṣṭho vrataṃ vā || 10.13.9 ||
<10.13.9 vairūpapṛṣṭho jyotiṣṭomaḥ saṃvatsaraṃ syāt mahāvrataṃ vā saṃvatsaramaha-
rahaḥ syāt tadvāyorayanam || 9 ||>

ādityasya vairājapṛṣṭho viśvajid vā || 10.13.10 ||
<10.13.10 vairājaṣpṛṣṭho jyotiṣṭomaḥ saṃvatsaraṃ syāt viśvajidvā tadāditya-
syāyanam || 10 ||>

apāṃ śarkvarīpṛṣṭhaḥ || 10.13.11 ||
<10.13.11 śarkvarīpṛṣṭho jyotiṣṭomaḥ saṃvatsaraṃ svāt tadapāmayanam || 11 ||>

gavāṃ revatīpṛṣṭhaḥ || 10.13.12 ||
<10.13.12 revatīpṛṣṭho jyotiṣṭomaḥ saṃvatsaraṃ syāt tadgavāmayanaṃ syāt || 12 ||>

prajāpater vāmadevyapṛṣṭhaḥ || 10.13.13 ||
<10.13.13 vāmadevyaṣpṛṣṭho jyotiṣṭomaḥ saṃvatsaraṃ syāt tatprajāpaterayanam || 13 ||>

viśveṣāṃ devānāṃ svarapṛṣṭhaḥ || 10.13.14 ||
<10.13.14 svarapṛṣṭho jyotiṣṭomaḥ saṃvatsaraṃ syāt etadviśveṣāṃ devānāmaya-
nam || 14 ||>

sūryasya divākīrtyapṛṣṭhaḥ || 10.13.15 ||
<10.13.15 divākīrttyapṛṣṭho jyotiṣṭomaḥ saṃvatsaraṃ syāt tatsūryyasyāyanam || 15 ||>

mahendrasya mahāvratapṛṣṭhaḥ || 10.13.16 ||
<10.13.16 mahāvratapṛṣṭho jyotiṣṭomaḥ saṃvatsaraṃ syāt etanmahendrāyanam ete
vicārāstāpaścitasya || 16 ||>

jyotiṣṭomena trīṇy uttarāṇi tasya rathantaraṃ pṛṣṭhaṃ bṛhac ca vyatyāsam || 10.13.17 ||
<10.13.17 tasya tāpaścitasya yāni trīṇyuttarāṇi dvādaśasaṃvatsaraṃ ṣaṭtriṃśat-
saṃvatsaraṃ śatasaṃvatsaramiti etāni jyotiṣṭomena abhyastāni bhavanti
tasya jyotiṣṭomasya rathantaraṃ pṛṣṭhaṃ bṛhacca vyatyāsaṃ vyatyasya vyatyasya
vyātyāsam || 17 ||>

yathaivārṣeyakalpenoktam iti kṣairakalambhiḥ || 10.13.18 ||
<10.13.18 kṣairakalambhirācāryya āha eteṣāmayanavidhānaṃ yathaivārṣeyakalpe-
noktaṃ tathaiva syāditi iti vātavatorayane tat klṛptaṃ prajāpaterdvādaśa-
saṃvatsaraṃ ṣaṭtriṃśatsaṃvatsaraṃ śatasaṃvatsaramiti || 18 ||>

iti daśamasya trayodaśī kaṇḍikā |

atha caturdaśī kaṇḍikā |

agniṣṭomās trivṛta ukthyāḥ para iti tatrāvacanād atirātrā na syur viṣuvantaś ceti śāṇḍilyaḥ || 10.14.1 ||
<10.14.1 iha jyotiṣṭomena trīṇyuttarāṇīti prakṛtaṃ teṣu sarveṣu saṃvat-
saracodanā na ca prāyaṇīyodayanīyāvādiṣṭau nāpi viṣuvān tatrāyaṃ
śaṃsayaḥ kiṃ saṃvatsaranyāyaṃ gṛhītvā prāyaṇīyodayanīyātirātravanto
bhavanti athāgrahaṇānna bhavantīti etasmin saṃśaye'yamācāryya āra-
bhate agniṣṭomāstrivṛta ityetadādi sūtraṃ maśaka eteṣu ye trivṛdādi-
stomāḥ saṃvatsarān agniṣṭomasaṃsthān kalpayati yān pañcadaśān
tānukthyasaṃsthān so'yamācāryya etadarthaṃ gṛhītvā tu parīkṣitumārabhate
agniṣṭomāstrivṛta ukthyāḥ para ityetasmin kalpe avacanādatirātrā
na syuḥ viṣuvantaśceti evaṃ śāṇḍilya ācāryya āha || 1 ||>

itaraḥ satranyāya iti dhānañjapyaḥ || 10.14.2 ||
<10.14.2 dhānañjapya ācārya āha itaroyo vakṣyate satranyāyaḥ sa bhaveta
iha kaḥ punarityucyate || 2 ||>

atirātrāv abhitaḥ syātāṃ madhye viṣuvān bṛhatpṛṣṭho rathantaramadhyandinaḥ pañcadaśaḥ saptadaśaḥ || 10.14.3 ||
<10.14.3 prāyaṇīyodayanīyāvatirātrau syātām ādyantayoḥ satrasya
syātāṃ madhye viṣuvān syāt bṛhatpṛṣṭho rathantaramadhyandinaḥ pañcadaśa-
saptadaśau stomau stotreṣu vyatyāsena syātām ekatrika iva || 3 ||>

ekaikasmin vaitat saṃvatsaravargaṃ syāt || 10.14.4 ||
<10.14.4 trivṛdādivargeṣu ādyantayoḥ prāyaṇīyodayanīyāvatirātrau madhye
viṣuvān || 4 ||>

uttamam uttame vā saṃvatsare || 10.14.5 ||
<10.14.5 vargāṇamuttame vā saṃvatsare etat syāt uttamasyottamasya saṃvat-
sarasyādyantayoḥ prāyaṇīyodayanīyāvatirātrau madhye viṣuvān || 5 ||>

pṛthag vā saṃvatsareṣu || 10.14.6 ||
<10.14.6 pṛthaksaṃvatsareṣu ekekasmin saṃvatsara ādyantayoḥ prāyaṇīyodaya-
nīyāvatirātrau madhye viṣuvān || 6 ||>

teṣāṃ yathāstomaṃ viśuvantaḥ syuḥ || 10.14.7 ||
<10.14.7 teṣāṃ saṃvatsarāṇāṃ yathāstomaṃ viṣuvantaḥ syuḥ yo'yaṃ sastomaḥ saṃvat-
sarastasmin sastome viṣuvān syāt || 7 ||>

rathantarapṛṣṭho bṛhadbrahmasāmā trivṛtāṃ syād bṛhatpṛṣṭho rathantaramadhyandinaḥ pareṣu || 10.14.8 ||
<10.14.8 trivṛtāṃ saṃvatsarāṇāṃ rathantarapṛṣṭho bṛhadbrahmasāmā viṣuvān syāt
bṛhatpṛṣṭho rathantaramadhyandinaḥ pareṣu pañcadaśādiṣu saṃvatsareṣu viṣuvān
syāt || 8 ||>

yajanīye 'hani prasavaḥ syāt pūrvapakṣe yady aviṣuvatkāḥ samārdhamāsātivartiṣu || 10.14.9 ||
<10.14.9 yajanīye'hani pratipadi prasavo bhavet prathamaḥ plavaḥ prasavaḥ yadyavi-
ṣuvatkāḥ syuḥ tataḥ pūrvapakṣe syāt samārddhamāsātivarttinaśca yadi
bhaveyuḥ || 9 ||>

aparapakṣeṣu viṣameṣu || 10.14.10 ||
<10.14.10 yadi viṣamārddhamāsātivarttinaḥ aviṣuvatkāśca tato aparapakṣe
prasavaḥ syāt || 10 ||>

sahasrasāvye sahātirātrābhyāṃ sahasram ahānīty ācāryāḥ sahasrasāvyam iti hyāheti || 10.14.11 ||
<10.14.11 sahasrasāvye paṭhati atirātraḥ sahasramahānītyatirātra iti tatra
saṃśayaḥ kiṃ sahātirātrābhyāṃ sahasramahāni syuḥ uta vinātirātrā-
bhyāmiti kutaḥ saṃśaya utpanna iti cet pratyakṣāyāṃ śrutau atirātraḥ
sahasramahānītyatirātra iti ucyate samākhyātaḥ sahasrasāvya iti
sahasramasmin sāvyā sahasrasāvyam ata ācārya prārabhate sahasra-
sāvye satre sahātirātrābhyāṃ sahasramahāni syuriti yasmādāha sahasra-
sāvyamiti || 11 ||>

antareṇeti śaucivṛkṣiḥ sahasram ahānīty antareṇātirātrāv āha || 10.14.12 ||
<10.14.12 śaucivṛkṣirācāryya āha antareṇātirātrau anyāni sahasra-
mahāni syuriti yasmādantareṇatirātrāvāha sahasramahānīni ati-
rātraḥ sahasramahānyatirātra iti atha yaduktaṃ samākhyātaḥ saṃśaya utpanna
iti na hi pratyakṣāyāṃ śrutau samākhyā grāhyā prathamaṃ hi viniyoga-
kāraṇaṃ śrutiḥ durbalā samākhyā || 12 ||>

tasyāyanavikalpas trikadrukāś catuḥṣaṣṭhaṃ śatam abhiplavānāṃ daśarātro vratam iti daśarātro vratam iti || 10.14.13 ||
<10.14.13 tasya sahasrasāvyasyāyana ucyate atirātrau tāvatpratyakṣaśiṣṭau
anyadatra sahasramayanaṃ yaccoditaṃ tat maśakena vikalpitaṃ jyoti-
ṣṭomenāviklṛptena klṛptam agneḥ sahasrasāvyaṃ gaurīvitasya svareṇa vā
tatrāyaṃ vikalpa ucyate pratirātrau tāvat pratyakṣaśiṣṭau anyattrika-
drukāścatuḥṣaṣṭhaṃ śatamabhiplavānāṃ daśarātro vratamiti etadahaḥ sahasraṃ
trikadrukā jyotirgaurāyuriti catuḥṣaṣṭhyadhikaṃ śataṃ abhiplavānāṃ daśa-
rātrovratamiti || 13 ||>

iti daśamasya caturdaśī kaṇḍikā |

atha pañcadaśī kaṇḍikā |

dakṣiṇe tīre sarasvatyā vinaśanasya dīkṣeran sārasvatāya ṣaṣṭyāṃ pakṣasyeti gautamaḥ || 10.15.1 ||
<10.15.1 sahasrasāvyamuktam anantaraṃ sārasvatānyucyante tatra brāhmaṇaṃ sara-
svatyā vinaśane dīkṣeta iti yasmin deśe sarasvatyantarbhavati tadvina-
śanamityucyate tasya vinaśanasya dakṣiṇe kūle tīre sārasvatāya tādarthye
caturthī ṣaṣṭhyāṃ tithau pakṣasya paribhāṣitam udagayanapūrvapakṣapuṇyāha-
miti gautama ācāryya āha || 1 ||>

amāvāsyāyām atirātraḥ syād evaṃ svasthānam āmāvāsyaṃ prayujyate || 10.15.2 ||
<10.15.2 uktaṃ yadaharatirātro bhavati tadaharvatsānapākurvanti saṃsthite'ti-
rātre sānāyyena yajanta iti tadvatsāpākaraṇena sānnāyyayogena ca
atirātrasyaiva kālo jñāpyate vatsāpākaraṇaṃ hi amāvāsyāyāṃ bhavati
tadanantare'hani sānnāyyena yāgaḥ so'yaṃ gautama ācāryya āha amā-
vāsyāyāmatirātraḥ syādevaṃ svasthānamāmāvāsyaṃ prayujyata iti āmā-
vāsyasya hi pūrvapakṣādisthānam uktañca saṃsthite'tirātre sānnāyyena
yajanta iti tadyadyamāvāsyāyāmatirātro bhavati tatastasya svasthānaṃ
pūrvapakṣādau bhavati || 2 ||

saptamyāṃ vā dīkṣitvāmāvāsyāyā yajanīye 'hany atirātraḥ syād iti dhānañjapyaḥ || 10.15.3 ||
<10.15.3 dhānañjapya ācāryya evamāha || 3 ||>

samādhaya uttarābhyāṃ sutyābhyām || 10.15.4 ||
<10.15.4 vakṣyati hi teṣāṃ paurṇamāsyāṅgoṣṭomastomo bhavatīti yajanīye'-
hani syādityācāryyā iti tathaivāyuḥ pradekṣyate evantāvat āyuṣo
yajanīye'hani kriyopadekṣyate tadyadyatirātro'pi yajanīye'hani kriyate
tataḥ goāyurbhyāṃ samādhiḥ kṛto bhavati etadarthaṃ atirātro'pi yaja-
nīya evāhani syāt iti kiñcānyat || 4 ||>

svasthānaṃ caivāmāvāsyaṃ prayujyate || 10.15.5 ||
<10.15.5 yaduktamamāvāsyāyāmatirātra kriyamāṇe pūrvapakṣādau svasthāna-
māmāvāsyaṃ prayujyate itarathā hi kriyamāṇe na svasthānamāmāvāsyaṃ
prayujyate kiṃ kāraṇam || 5 ||>

pūrvapakṣo hy āmāvāsyasthānam iti || 10.15.6 ||
<10.15.6 kṛtsno hi pūrvapakṣa āmāvāsyasthānaṃ tadā darśitaṃ granthāntare || 6 ||>

purā rātreḥ sāyaṃ dohaṃ dohayeran saṃsthite 'tirātre prātardohaṃ tena sānnāyyena yajeran || 10.15.7 ||
<10.15.7 prāgrātrerārambhāt sāyandohaṃ dohayeran saṃsthite samāpte'tirātre
prātardohaṃ dohayeran uktaṃ saṃsthite'tirātre sānnāyyena yajanta iti || 7 ||>

sānnāyyeneṣṭvādhvaryuḥ śamyāṃ parāsyatīty āhavanīyanyantena tiṣṭhan prāṅmukho nityam iṣṭisaṃsthāsu prāsyet tad uktaṃ brāhmaṇena || 10.15.8 ||
<10.15.8 uktaṃ sānnāyyeneṣṭvā'dhvaryuḥ śamyāṃ parāsyatīti tacchamyāprāśanaṃ
kutra bhavatītyāha āhavanīyasamīpe tiṣṭhanniti kriyāpadeśaḥ na āsīnaḥ
tiṣṭhan prāṅmukhaḥ nityamahanyahani iṣṭisaṃsthāsu iṣṭisamāptiṣu prāsyet
prakṣipet śamyāṃ taduktaṃ brāhmaṇena sā yatra nipatati tadgārhapatyastataḥ
ṣaṭtriṃśataṃ prakramān prakrāmati tadāhavanīyamiti nityagrahaṇam amā-
vāsyānantaraṃ prāśanaṃ prakṛtaṃ tatsarvamakṛtam iṣṭisaṃsthāsu ca tat syāditi
nityagrahaṇam || 8 ||>

cakrīvattā ca tathāpi patnīśālā sthācchāmitraṃ ca || 10.15.9 ||
<10.15.9 patnīśālāpi tathaiva cakrīvati svāt patnīśālā prāgvaṃśā
śāmitramapi cakrīvadeva syāt śāmitramuktalakṣaṇam || 9 ||>

tāni yathādeśaṃ varteran samaś ced bhūmibhāgaḥ syāt || 10.15.10 ||
<10.15.10 tāni sadaādīni yathādeśaṃ vartteran yo yasya deśo yathādeśaṃ
svasvadeśena gaccheyuryadi samobhūmibhāgaḥ syāt || 10 ||>

anupūrvaṃ viṣame || 10.15.11 ||
<10.15.11 yadi viṣamo bhūmibhāgaḥ syāt ānupūryeṇa vartteran ānupūrvya-
madhvaryyave siddhaṃ yathā vyavāyanam || 11 ||>

vedeḥ pāṃśūn hareyus tathottaraveder dhiṣṇyebhyaś ca  || 10.15.12 ||
<10.15.12 vedyādīnānnayanamaśakyaṃ tatra teṣāmavayavā nīyante vederityapā-
dānalakṣaṇā pañcamī tasyāḥ pāṃśūn grahītvā nayeyuḥ yathā vedestatho-
ttaravedeḥ pāṃśūn hareyuḥ dhiṣṇyebhyaśca pāṃśūn hareyuḥ || 12 ||>

tān niviśya yathāyatanaṃ nivapeyuḥ || 10.15.13 ||
<10.15.13 tān pāṃśūn niviśya upaviśya yathāyatanaṃ yadyasyāyatanaṃ tasmi-
nnivapeyuḥ || 13 ||>

ulūkhalabudhno yūpa iti pṛthubudhnaḥ syāt || 10.15.14 ||
<10.15.14 ulūkhalabudhnoyūpa iti brāhmaṇaṃ tatkathamulūkhalabudhna ityucyate pṛthu-
budhnaḥ syāt pṛthu vistāre vistīrṇabudhaḥ syāt || 14 ||>

prakṛṣya iti taṃ pūrvaṃ karṣeyur evānudyacchantaḥ || 10.15.15 ||
<10.15.15 yapaḥ prakṛṣya iti brāhmaṇaṃ yūpasthānaṃ sarveṣāṃ pūrvaṃ karṣeyuḥ anudya-
chantaḥ anutkṣipantaḥ evaśabdaḥ kriyate karṣeyureva nainamutkṣipeyuḥ yathā
granthāntare dṛṣṭaḥ prakṛṣya ityavasthāne prakṛṣyata ākṛtiko hyatyanta
iti ākṛtiko bhavatu mā vābhūt prakṛṣṭavya eva prakṛṣya iti brāhma-
ṇam || 15 ||>

upopta evety anikhātas tiṣṭheta pāṃśubhiḥ paryuptaḥ || 10.15.16 ||
<10.15.16 upopta eveti brāhmaṇaṃ na nikhātastiṣṭhet upopta eveti pāṃśubhiḥ
paryyuptaḥ pariveṣṭitaḥ || 16 ||>

noparavān khanantīty adhiṣavaṇaphalakayor adhastād uparavānām aśvabhrās teṣāṃ pratiṣedha ālikheyur evainān na khaneyuḥ || 10.15.17 ||
<10.15.17 noparavān khanantīti brāhmaṇaṃ te uparavāḥ kasmin deśe iti
ucyate somasyādhiṣavaṇārthau yau phalakau tayoradhastādbhūmau upara-
vānāmaśvabhrā vidyante śvabhraḥ khātaḥ teṣāmatra pratiṣedhaḥ ālekhanamātra-
mevaiṣāṃ kuryuḥ na khaneyuḥ ālikheyurenānityevameva vaktavye evaśabdaḥ
kimarthaṃ kriyate na khaneyuriti ucyate anyatrāpi yatrārthataḥ khāto
na syāt tatra lekhanamātrameva syāt yathā sādyaḥkreṣu vaiśvadeve cā-
tvālapāṃśubhiḥ prayojanaṃ nāsti tatrāpyālekhanamātraṃ syāditi || 17 ||>

iti daśamasya pañcadaśī kaṇḍikā |

atha ṣoḍaśo kaṇḍikā |

teṣāṃ paurṇamāsyāṃ goṣṭomaḥ stomo bhavatīti yajanīye 'hani syād ity ācāryaḥ saṃsthite goṣṭome paurṇamāsam iti hi saṃsthānāntād vidadhāti || 10.16.1 ||
<10.16.1 uktaṃ te tamāpūryamāṇamāmāvāsyena yanti teṣāṃ paurṇamāsyāṃ
goṣṭomaḥ stomo bhavatyuktho bṛhatsāmā saṃsthite goṣṭome paurṇa-
māsaṃ nirvapanta iti goṣṭomasaṃsthānantaraṃ paurṇamāsasya kriyāmādi-
śati paurṇamāsasya cāparapakṣādiḥ sthānaṃ tatkiṃ paurṇamāsakālavaśena
yajanīye'hani goṣṭomo'stu atha pratyakṣatvāt paurṇamāsyāṃ goṣṭomaṃ
kṛtvā tatkālānantaraṃ paurṇamāsaṃ nirūpyatāmiti ato'rthamācāryyaḥ
parīkṣitumārabhate teṣāṃ paurṇamāsyāṃ goṣṭomaḥ stomo bhavatīti
sa goṣṭomo yajanīye'hani syāt ityevamācāryyā manyante kiṃ kāraṇaṃ
yasmāt saṃsthānantaraṃ paurṇamāmasya kriyāṃ vidhatte yastvayaṃ paurṇamāsī-
śabdasteṣāṃ paurṇamāsyāmiti ayaṃ paurṇamāsīsannikṛṣṭe kāle || 1 ||>

te tam āpūryamāṇaṃ te tam apakṣīyamāṇam iti ca kṛtsnavatpakṣābhidhānam || 10.16.2 ||
<10.16.2 kiñcānyat yadidante tamāpūryyamāṇamāmāvāsyena yanti tetama-
pakṣīyamāṇaṃ paurṇamāsena yantītyetadabhidhānaṃ kṛtvā pakṣāvadhikṛtya
kālādhvanoratyantasaṃyoge dvitīyeti yadi hyayaṃ paurṇamāsyāṃ goṣṭomaṃ
kuryyādamāvāsyāyāñcāyuṣṭomam āmāvāsyāpaurṇamāsābhyāṃ kṛtsnayoḥ
pakṣayorvyāptirna syāt || 2 ||>

parvaṇi tv eva syāt teṣāṃ paurṇamāsyāṃ teṣām amāvāsyāyām iti hi pratyakṣeṇa vidadhāti || 10.16.3 ||
<10.16.3 tuśabdaḥ pūrvapakṣanivṛttyarthaḥ yaduktaṃ yajanīye'hani syāditi tanna
parvaṇyeva syāt evaśabdo'vadhāraṇārthaḥ teṣāṃ paurṇamāsyānteṣāmamā-
vāsyāyāmeveti yasmāt pratyakṣeṇa vidadhāti yadidaṃ yajanīye'hanītyā-
cāryyāṇāṃ vacanaṃ kalpanāmātramidam ayantvādyaḥ pratyakṣaśeṣaḥ kalpanā-
mātreṇa śakyaṃ pratyakṣaṃ vacanaṃ bādhituṃ kalpanāvacanayorvacanasya balīya-
stvāt vacanaṃ hi śrutiḥ || 3 ||>

karmānantaryamātraṃ tu saṃsthā darśapūrṇamāsayoḥ || 10.16.4 ||
<10.16.4 saṃsthite goṣṭome paurṇamāsamiti yaduktannāntarānyatkarma pravarttata
ityetaduktaṃ bhavati sve sve kāla eva goṣṭomaḥ sve sve kāla eva paurṇamāsaḥ
syāt vakṣyatyetenāyurvyākhyāta iti tatrā'pyeṣa eva vidhiḥ syāt || 4 ||>


te tam āpūryamāṇaṃ te tam apakṣīyamāṇam iti ca yathā bhūyaso vādaḥ || 10.16.5 ||
<10.16.5 atha yaduktante tamāpūryyamāṇante tamapakṣīyamāṇamiti ca kṛtsna-
vatpakṣābhidhānamiti ayaṃ yathā bhūyasovādaḥ gṛhyatām asambhavāt
kṛtsnabhāvasya || 5 ||>

saṃsthite goṣṭome tad ahar eva paurṇamāsena haviṣeṣṭvodyuñjīrann iti || 10.16.6 ||
<10.16.6 parvaṇi goṣṭomaṃ kṛtvā tasminnevāhani paurṇamāsena haviṣeṣṭvā ud-
yuñjīranniti udyogaṃ kuryyuriti tadahareva pratiṣṭheranniti evaṃ saṃsthāna-
ntaraṃ paurṇamāsaṃ prayuktaṃ bhavatīti || 6 ||>

ayajamānās tatraiva tāṃ rātriṃ vaseyur iti gautamaḥ || 10.16.7 ||
<10.16.7 gautama ācāryya āha parvaṇi goṣṭomeneṣṭvā ayajamānāḥ paurṇa-
māsena tasminneva deśe tāṃ rātriṃ vaseyuriti || 7 ||>

udyuñjīrann eveti śāṇḍilyaḥ śvobhūte tu yajeran || 10.16.8 ||
<10.16.8 śāṇḍilya ācāryya āha iṣṭvā paurṇamāsyāṃ goṣṭomena prati-
tiṣṭheranneva śvo bhūte tu paurṇamāsena yajeran evaṃ paurṇamāsaṃ sve sthāne
kṛtaṃ bhavati || 8 ||>

etenāyur vyākhyātaḥ || 10.16.9 ||
<10.16.9 etena gavā āyurvyākhyātaḥ yajanīye'hani syāt parvaṇi syāditye-
tadādinā || 9 ||>

tatra dhānañjapyenāmāvāsyāyāṃ sāyandohaṃ dohayeran purā prātaranuvākāt prātardoham || 10.16.10 ||
<10.16.10 tatra tasmin karmaṇi dhānañjapyena vidhānenātirātre kriyamāṇe
amāvāsyāyāṃ yajanīye'hanyatirātraḥ syāditi tatra tasminnamāvā-
syāyāṃ sāyandohaṃ dohayeran pūrvamatirātrasya prātaranuvākāt prāta-
rdohaṃ tataḥ saṃsthite'tirātre sānnāyyena yajeran || 10 ||>

aticiram evaṃ dugdhaṃ sānnāyyaṃ tiṣṭhed iti śāṇḍilyāyana itarayor evānyatarat kuryur iti || 10.16.11 ||
<10.16.11 śāṇḍilyāyana ācāryya āha evaṃ kriyamāṇe yadyamāvāsyāyāṃ
sānnāyyaṃ kriyate dvitīyāyāñca yāgaḥ aticiraṃ sānnāyyaṃ dugdhamava-
tiṣṭhediti tasmāditarayoreva goāyuṣoryajanīye'hani parvaṇi cetye-
tayorvidhānayoranyatarat kuryyuriti atirātrastvamāvāsyāyāmeva syā-
diti || 11 ||>

kauṇḍapāyine bhojanamuktamiṣṭyayaneṣu darśapūrṇamāsadharmāś ca || 10.16.12 ||
<10.16.12 iṣṭyayaneṣu kauṇḍapāyine satre bhojanamuktaṃ haviṣyam iṣṭyayaneṣūpā-
padyeyuriti darśapūrṇamāsadharmāśca kauṇḍapāyina evoktāḥ amāvāsyena
pūrvapakṣamitaraṃ paurṇamāsenetyādayaḥ || 12 ||>

candrapramāṇās tv eva parvasu syuḥ || 10.16.13 ||
<10.16.13 pramāṇaṃ evaṃ parvasu kauṇḍapāyine hi triṃśino māsāvihitāḥ iha
candrapramāṇā eveti || 13 ||>


atha saptadaśī kaṇḍikā |

dṛṣadvatyā apyaye 'ponaptrīyām iṣṭiṃ nirvaperan yadi sodakā syāt || 10.17.1 ||
<10.17.1 uktaṃ dṛṣadvatyā apyaye'ponaptrīyaṃ carunnirūpyāthātiyantīti tacca-
ruṇā iṣṭiścodyate dṛṣadvatyā nadyā apyayaḥ sarasvatyāsaṅgama ekībhāva-
stasminnapyaye'ponaptrīyāmiṣṭiṃ nirvaperan aponaptā devatā asyā
ityaponaptrīyā nirvapatyālabhate yajatayaḥ pradhānaśabdāstatra pravarttakāḥ
nirvapatiśabdeneṣṭiścodyate yadi tasmin deśe sodakā syāddṛṣad-
vatī || 1 ||>

apy anudakāyām iti dhānañjapyaḥ || 10.17.2 ||
<10.17.2 dhānañjapya ācāryya āha anudakāyāmapi nirvaperan śrutisāma-
rthyāt || 2 ||>

śate goṣv ṛṣabham apyṛjantīti vatsatarī śate garbhiṇīṣu || 10.17.3 ||
<10.17.3 śate goṣvityādi brāhmaṇaṃ śate goṣvṛṣabhaṃ miśrayanti tāsāṃ vayaḥ
ucyate vatsatarī śate garbhiṇīṣu vatsabhāvāduttīrṇā vatsataryyaḥ
ayametāsāṃ vatsatvaṃ bahugotvaṃ vatsokṣāśvarṣabhebhyaśca tanutva iti ṭarac
prathamagarbhāsvāsvityetaduktaṃ bhavati || 3 ||>

tā yatra gavyam abhayaṃ syāt tatra rakṣeyuḥ || 10.17.4 ||
<10.17.4 tā gāvo yasmin deśe gavyaṃ tṛṇodakamabhayaṃ syāt gobhyohitaṃ
gavyam abhayaṃ yatra bhayaṃ na syāt vyāghracaurādibhya etasmin deśe etā
rakṣeyuḥ gopāḥ || 4 ||>

puṅgavais tāsāṃ bhuñjīran sarpiṣā ca || 10.17.5 ||
<10.17.5 ye tāsāṅgavāṃ puṅgavā utpadyeraṃstairbhuñjīran satriṇaḥ yatkiñcida-
nnādyam upārjayitavyaṃ syāt taiḥ puṅgavaistadarjayeran te tatra nimitta-
bhūtāḥ, apare brūvate ye tatra puṅgavāsteṣāṃ mātṝrdugdhvā tena kṣīreṇa bhuñjī-
ran dadhnāvā yāḥ striyastāsāṃ mātaro na dogdhavyāḥ evaṃ varddhamānā
kṣipraṃ sahasraṃ sampadyate eṣa evamukhyārthaḥ, apare brūvate ālabhyāste puṅgavā
iti taiśca puṅgavairbhuñjīran sarpiṣā ca || 5 ||>

tāsu sahasraṃ sampannāsu pūrvapakṣe gām atirātraṃ kṛtvā dattvetā uttiṣṭheyuḥ || 10.17.6 ||
<10.17.6 uktaṃ yadā sahasraṃ sampadyate'thotthānaṃ yadā sarvajyāniñjīyante
athotthānaṃ yadā gṛhapatirmriyate athotthānaṃ yadā plakṣaṃ prāśravaṇa-
māgacchantyathotthānamiti etānyevotthānanimittānyuktāni tatredantā-
vat prathamamutthānaṃ tāsu goṣu sahasraṃ saṃkhyātaḥ sampannāsu māsasya yaḥ
pūrvapakṣastasmin gāmatirātrasaṃsthānaṃ kṛtvā datvā enāgāḥ uttiṣṭheyuḥ
yasmai deyāstadupariṣṭādvakṣyate || 6 ||>

yadā sarvajyāniṃ jīyanta iti tāsām evādhikāraḥ prakaraṇabhūtatvāt tatra viśvajidatirātraḥ || 10.17.7 ||
<10.17.7 tadyadā sarvajyānimiti kiṃ satriṇo yathā sarvajyāniñjīyante
athānya ityatrāha tāsāmevādhikāraḥ prakaraṇabhūtatvāt tasmin hi praka-
raṇe tasminnutthāne viśvajidatirātraḥ syāt || 7 ||>

mṛte gṛhapatāv āyuḥ || 10.17.8 ||
<10.17.8 mṛte gṛhapatau āyuḥ syāt atirātra iti prakṛtam || 8 ||>

prādurbhāvāntād etayor āpador uttiṣṭheyur apy aparapakṣe || 10.17.9 ||
<10.17.9 etayorāpadoḥ sarvajyānigṛhapatimaraṇayoḥ prādurbhāvasamakāla-
mevottiṣṭheyuḥ na pūrvapakṣamādriyeran aparapakṣe'pyuttiṣṭheyuḥ || 9 ||>

na sakṛc cana sarasvatyām avabhṛtham abhyaveyur devayajanabhūtā hy eṣāṃ bhavati || 10.17.10 ||
<10.17.10 sakṛdapi sarasvatyāmavabhṛthannābhyaveyuḥ || 10 ||>

avidyamāne sarasvatyā evoddhāraṃ pārśvatas tu || 10.17.11 ||
<10.17.11 avidyamāne'nyatrodake sarasvatyā evoddhāraṃ kuryyāt pārśvata-
stu tasyā eva na dūre || 11 ||>

yadā plakṣaṃ prāsravaṇam āgacchanty athotthānam iti tathā prāsyeyur yathenaṃ pūrvapakṣa āgaccheyur iti gautamaḥ || 10.17.12 ||
<10.17.12 prasravaṇe bhavaṃ prāsravaṇaṃ yadi tāvaddare sthāt plakṣaḥ sannikṛṣṭaśca
pūrvapakṣaḥ tadā tena krameṇa prāsyeryuryathā pūrvapakṣe āgaccheyuriti gautama
ācāryya āha || 12 ||>

yadenātkiṃcid utthānam āgacched iti dhānañjapyaḥ prāyaṇīyam evātirātram upetyottiṣṭheyur iti || 10.17.13 ||
<10.17.13 dhānañjapya ācāryya āha caturṇāmutthānānāṃ yadenāt satriṇaḥ
kiñcidutthānamāgacchet prāyaṇīyamevātirātraṃ jyotiṣṭomaṃ kṛtvo-
ttiṣṭheyuḥ ādyantasamādhyarthaṃ naiva gavādīn kuryyāditi || 13 ||>

plakṣaṃ prāsravaṇam āgamya purastād atirātrasyāgnaye kāmāyeṣṭiḥ syād iti śāṇḍilyaḥ || 10.17.14 ||
<10.17.14 uktaṃ plakṣaṃ prāsravaṇamāgacchantīti tat plakṣaṃ prāsravaṇamāgamyāgnaye
kāmāyeṣṭiḥ purastādatirātrasya syādityevaṃ śāṇḍilya ācāryo
manyate || 14 ||>

upariṣṭād iti dhānañjapyaḥ || 10.17.15 ||
<10.17.15 dhānajapya ācāryya āha iṣṭiḥ upariṣṭādatirātrasya syāditi
tato'pyāhāvabhṛtham || 15 ||>

tasyām aśvāṃ ca puruṣīṃ ca dhenuke yajñopakaraṇaśeṣāṃścābhirūpāyānyasmai dadyuḥ || 10.17.16 ||
<10.17.16 tasyāmaśvāñca puruṣīñca dhenuke datteti tasyāmiṣṭau aśvāñca puru-
ṣīñca dhenuke yajñopakaraṇaśeṣabhūtāṃśca abhirūpāya vidyādiguṇa-
yuktāyānyasmai brāhmaṇāya datvā uttiṣṭheyuḥ || 16 ||>

svāmino hi sarve satreṣu teṣāṃ pratigrahaṃ na vidyate || 10.17.17 ||
<10.17.17 kasmādanyasmai dadyuḥ yasmāt satreṣu sarve svāminasteṣāṃ pratigrahaṃ
na vidyate vidhānaṃ kimarthamiti cet anyasmai dadyuriti ucyate anyā
api yāḥ kāścidaṅgadakṣiṇā naimittinyaḥ karttṛsaṃyuktāḥ satreṣvāgaccheyuḥ
tā apyanyasmā eva dadyuḥ || 17 ||>

ukto 'vabhṛtho brāhmaṇena || 10.17.18 ||
<10.17.18 avabhṛtha ukto brāhmaṇena kārapacavaṃ prati yamunāvabhṛthamabhyavaya-
ntīti || 18 ||>

apṛṣṭaśamanīyam etat || 10.17.19 ||
<10.17.19 etat satraṃ sārasvatam apṛṣṭaśamanīyam atha kasmādayamaprāpta-
pratiṣedhaḥ kriyate yadā naiva kaścit pṛṣṭhasamanīyaḥ satreṣvabhihitaḥ
athāpi iha pratiṣedhe'nyatra prāptiṃ darśayati śrutyantaradṛṣṭatvāt tasmādu-
davasānīyajyotiṣṭomena agniṣṭomena rathantarapṛṣṭhena sahasradakṣiṇena pṛṣṭha-
śamanīyena ca yajeteti || 19 ||>

iti daśamasya saptadaśī kaṇḍikā |


atha aṣṭādaśī kaṇḍikā |

etenaivottare vyākhyāte || 10.18.1 ||
<10.18.1 etenaiva uttare sārasvate vyākhyāte tayoḥ pūrvasmin paṭhati ati-
rātrastrivṛtpañcadaśamityādi paratra trirātro jyotirgorāyustryaha ityā-
di darśapaurṇamāsikānāṃ haviṣāmebhistrivṛtpañcadaśatrikadrukaiḥ pratyāhu-
ranyatsarvametenaiva vyākhyātamuttarayoḥ dakṣiṇe tīre sarasvatyā vinaśanasya
dīkṣeran sārasvatāyetyārabhya || 1 ||>

tatrāgnaye kāmāyeṣṭir aponaptrīyā ca sruvahomau syātām || 10.18.2 ||
<10.18.2 taddevatyau || 2 ||>

iṣṭir evāgnaye kāmāyopariṣṭāc ced atirātrasyeti śāṇḍilyaḥ || 10.18.3 ||
<10.18.3 prathame agnaye kāmāyeṣṭiḥ purastādatirātrasya upariṣṭādvai vibhā-
ṣitaṃ tatra śāṇḍilya ācāryya āha yadyupariṣṭādatirātrasya syādiṣṭi-
revāgnaye kāmāya syānna sruvahomāviti || 3 ||>

parvaṇor indrakukṣī || 10.18.4 ||
<10.18.4 uktaṅgoāyuṣī indrakukṣī viśvajidabhijitāvindrakukṣī iti
tāvindrakukṣī parvaṇoḥ syātāṃ tayorhi pūrvasmiṃsthāne dṛṣṭau indrakukṣī
iti saṃjñā indrakukṣī kāle tu vadati tata indrakukṣīti coktam || 4 ||>

pūrvasyāgniṣṭomau trivṛtau rāthantarabārhate pūrvapakṣa ukthye pañcadaśe rāthantarabārhate aparapakṣa iti gautamaḥ || 10.18.5 ||
<10.18.5 ye adhikṛte tayoḥ sāmānyo vidhiruktaḥ sāmprataṃ pūrvasmiṃstāva-
dviśeṣa ucyate uttarayoḥ sārasvatayoḥ pūrvasya trivṛtī ahanī rātha-
ntarabārhate agniṣṭomasaṃsthe syātāṃ pūrvapakṣe ukthasaṃsthe pañcadaśe rātha-
ntarabārhate aparapakṣe iti gautama ācāryya āha || 5 ||>

te na pakṣayoḥ saṃcārayet || 10.18.6 ||
<10.18.6 te ahanī na pakṣayoḥ sañcārayet tayoḥ pakṣavyatyāsaṃprayoge || 6 ||>

sarvatra tv eva trivṛtpañcadaśe vyatyāsaṃ syātām || 10.18.7 ||
<10.18.7 sarvatra tveva pūrvapakṣe aparapakṣe ca trivṛtpañcadaśe eva vyatyāsaṃ
svātām || 7 ||>

tayor yasminn anupete parvāgacchet tenottaraṃ pakṣam upakrameta || 10.18.8 ||
<10.18.8 tayostrivṛtpañcadaśayoryasmin anupete asaṃskṛte parvāgacchet cā-
ndramasameva tenottaraṃ pakṣamārabheta uktaṃ hi candrapramāṇādeva parvasu
syuriti || 8 ||>

etenoktam uttarasya trikadrukeṣu || 10.18.9 ||
<10.18.9 etenoktaṃ vidhānamuttarasya sārasvatasya trikadrukeṣu yasmin na
saṃskṛte parvāgacchet tenottaraṃ pakṣamupakrameteti || 9 ||>

dārṣadvratataurayor vratāni || 10.18.10 ||
<10.18.10 anantaraṃ dārṣadvratataure paṭhati tayoḥ sāmānyato vidhānamucyate
dārṣadvratañca taurañca tayorvratāni vakṣyanta iti vākyaśeṣaḥ vratāni
niyamāḥ || 10 ||>

tiṣṭhed divāsīta naktaṃ havirucchiṣṭabhojī syād adhaḥsaṃveśy amāṃsāśy alavaṇāśī na striyam upeyād yathā prakṛtyāhitāgnivṛttiṃ vartayet || 10.18.11 ||
<10.18.11 tiṣṭheddivāsīta naktaṃ na saṃviśet ṣṭhāgatinivṛttau naktaṃ rātrā-
vāsīta upaviśeta nāpi saṃviśet havirucchiṣṭabhojī syāt adhaḥsaṃveśī
adhaḥsaṃviśet na kṣamāyāṃ bhūmāvityarthaḥ amāṃsāśyalavaṇāśī na māṃsa-
maśnīyāt na lavaṇamiti kutaḥ punaḥ saṃśaya ucyate na punaḥ pravṛtti-
ruparisaṃveśanasya māṃsalavaṇabhojanasya ca yenāyaṃ pratiṣedhaḥ kriyate
yāvatā uktaṃ tiṣṭheddivāsīta naktaṃ havirucchiṣṭabhojī syāditi tadida-
manarthakaṃ tasmāt na vaktavyam ucyamāne vā prayojanaṃ vaktavyam ucyate
ārabdhavyameva uktaṃ hi saṃvatsaraṃ brāhmaṇasya gā rakṣet saṃvatsaraṃ vyarṇe-
naitandhave'gnimindhīta saṃvatsare parīṇahyagnīnādadhīteti tadgopālāgnī-
ndhanayoretanna sambhavati gāḥ pālayataḥ sthānāsanaṃ sambhavati agnī-
ndhane prāgagnyādhānāddhaviṣo'bhāvāddhavirucchiṣṭabhojitvaṃ na sambhavati
etasmāt kāraṇādārabdhavyamidamanena niyamo yathā sambhavati striya-
nnopeyāt maithunadharmeṇeti kuto vā pravṛttiḥ tatrāha vakṣyatyayaṃ yathā
prakṛtyāhitāgnivṛttiṃ varttayediti tasyāṃ vṛttāvetat prakṛtamṛtāvupeyā-
diti tat pratiṣidhyate yathāprakṛti āhitāgneryyā prakṛtavṛttiḥ
tāṃ varttayet agnihotradarśapūrṇamāsānāṃ karmaṇāmanuṣṭhānaṃ kuryyāt dārṣa-
dvratataurayoḥ sāmānyāni vratānyuktāni sāmprataṃ dārṣadvratataurayoryovidhiḥ
sa ucyate || 11 ||>

dārṣadvrate saṃvatsaraṃ brāhmaṇasya gā rakṣed itv ṛtvija ācāryasya vā || 10.18.12 ||
<10.18.12 dārṣadvrate paṭhati saṃvatsaraṃ brāhmaṇasya gā rakṣediti tadyoyasya brāhma-
ṇasya ṛtvik syāt ācāryyo vā tasya gā rakṣet na yasya kasyacidbrāhma-
ṇasya ṛtvigācāryyāvuktalakṣaṇau etau hi ṛtvigācāryyau sthānināva-
vicālinau || 12 ||>

naitandhavānā mārmāḥ sarasvatyāṃ teṣām eko vyarṇas tasmin saṃvatsaram agnim indhīta yaikāgneḥ paricaryā tayā || 10.18.13 ||
<10.18.13 uktaṃ saṃvatsaraṃ vyarṇe naitandhave'gnimindhīteti naitandhavānā mārmāḥ sara-
svatyāṃ mārmā hradāḥ teṣāmeko vyarṇaḥ arṇa ityudakanāma vigatodakaḥ
tasmin vyarṇe hrade saṃvatsaramagnimindhīta ñiindhī dīptau kena nyāyena yā
ekāgneḥ paricaryoktā || 13 ||>

agnihotram eva juhvat purastāc ced āhitāgniḥ || 10.18.14 ||
<10.18.14 yadi purastādāhitāgniḥ syāt tatastasmin vyarṇe naitandhave mārme
agnihotrameva juhvatsaṃvatsaramevāsīta tadeva syādagnīndhanam || 14 ||>

iti daśamasya aṣṭādaśī kaṇḍikā |


atha ūnaviṃśī kaṇḍikā |

saṃvatsarād ūrdhvaṃ parīṇaṃ nāma sthalī kurukṣetre tasyām agnīn ādhāya yathākālam anvārambhaṇīyayeṣṭvā prasṛjyeteti śāṇḍilyaḥ || 10.19.1 ||
<10.19.1 uktaṃ saṃvatsare parīṇahyagnīnādadhīteti saṃvatsaramagnimindhitvā
tasmādūrddhvaṃ parīṇhyagnīnādadhīta parīṇahīti deśaśrutiḥ parīṇaṃ nāma
sthalī kurukṣetre bhūmerunnatapradeśaḥ tasyāṃ sthalyāmagnīnādhāya yathākāla-
manvārambhaṇīyo yaḥ kālaḥ tasminneva etayeṣṭvā prasṛjyeteti śāṇḍilya
ācāryya āha || 1 ||>

darśapūrṇamāsābhyāṃ yajeteti dhānañjapyaḥ || 10.19.2 ||
<10.19.2 dhānañjapya ācāryya āha agnyādhānaṃ kṛtvā tasminneva deśe yathā-
kālamanvārambhaṇīyayeṣṭvā darśapūrṇamāsābhyāṃ yajeteti || 2 ||>

sāyaṃ prātarāhutī eva hutvā purastāc ced āhitāgniḥ || 10.19.3 ||
<10.19.3 atha yadi purastādāhitāgniḥ sāyaṃ prātarāhutī eva hutvā prasṛ-
jyeteti || 3 ||>

sarasvatīdṛṣadvatyoḥ saṃbhedaṃ prāpyāgneyenāṣṭākapālena yaṣṭum upakrameta || 10.19.4 ||
<10.19.4 brāhmaṇaṃ sadakṣiṇena tīreṇa dṛṣadvatyā āgneyenāṣṭākapālena śamyā
parāsīyāditi tatsarasvatīdṛṣadvatyoḥ sambhedaṃ saṅgamaṃ prāpyāgneyena puro-
ḍāśenāṣṭākapālena yaṣṭumupakrameta upakrama ārambhaḥ || 4 ||>

tatra śamyāprāsanaṃ yathā sārasvateṣu || 10.19.5 ||
<10.19.5 tatra tasmin karmaṇi aṣṭākapālena yāgena śamyāprāsanaṃ śamyā-
prakṣepaḥ yena prakāreṇa sārasvateṣu āhavanīyanyantenetyādinā || 5 ||>

na tu prakramāt prakrāmet || 10.19.6 ||
<10.19.6 na tviha prakramāt prakrāmet yathā sārasvateṣu tatra hi saumika-
ñcaityāhavanīyam iha punaraiṣṭikaṃ tasmādiha prakramāt na prakrāmet || 6 ||>

kāmam anekām iṣṭim ekaikenāhnā saṃsthāpayet || 10.19.7 ||
<10.19.7 iha kāmamiṣṭitaḥ anekamiṣṭimekaikenāknā saṃsthāpayet kuryyāt
viprakṛtya || 7 ||>

dṛṣadvatyā dakṣiṇena tīreṇeyāt || 10.19.8 ||
<10.19.8 dṛṣadvatyā dakṣiṇena kūlena iyādgacchet śamyāprāsaiḥ || 8 ||>

tasyāḥ prabhavyamarmaṃ prāpyaitayeṣṭyeṣṭvā triplakṣāvaharaṇaṃ prati yamunām avabhṛtham abhyaveyāt || 10.19.9 ||
<10.19.9 uktaṃ triplakṣān prati yamunāmavabhṛthamabhyavaitīti tadeva manuṣyebhya-
stiro bhavatīti tasyā dṛṣadvatyāḥ prabhavyamarmaṃ prāpya yasmādasau prabha-
vati prāyāt taṃ prāpyaitayeṣṭvā āgneyenāṣṭākapālena triplakṣāvaharaṇaṃ deśaṃ
prati yamunāmavabhṛthamabhyaveyāt triplakṣān pratīti brāhmaṇaṃ te plakṣā na
jñāyante kasmin kāle avahṛtā iti āgamena tvavicchinnena pāramparye-
ṇādau vijñāyante tasmāt sūtrakāra evaṃ kalpayati || 9 ||>

yatra kvaca tato dūre yamunā syāt tatraitayeṣṭyeṣṭvā svayaṃ sāma gāyann avabhṛtham abhyaveyād agāyan vā || 10.19.10 ||
<10.19.10 yadi tasmāddeśādyamunā dūre syāt tasmin kasmiṃściddeśe etaye-
ṣṭyeṣṭvā svayaṃ sāma gāyannavabhthamabhyaveyādityarthādavagamyate svayamiti
ucyate etaddhi avabhṛthasāma ṛtvikkartṛkaṃ tadanena liṅgenādriyetāpi
ṛtviggānārtham evamādita ārabhya svayamiti athavā svayaṃ sāma
gāyatīti asaṃpreṣito gāyet agāyanvā abhyaveyādavabhṛtham || 10 ||>

pravrajiṣyato 'yanam idaṃ manya iti dhānañjapyas tad eva manuṣyebhyas tirobhavatīti || 10.19.11 ||
<10.19.11 idaṃ dārṣadvratamayanaṃ pravrajiṣyata evaṃ manya iti dhānajapyastadeva
manuṣyebhyastiro bhavatīti eṣa tirobhāvastasya yannityamaraṇye vasanma-
nuṣyairdṛśyate || 11 ||>

na grāmaṃ punar eyād itīva || 10.19.12 ||
<10.19.12 evamiva hi tadbrāhmaṇaṃ bhavati || 12 ||>

svargaṃ lokam ākramate || 10.19.13 ||
<10.19.13 atha kriyāphalamidamucyate anena karmaṇā svargaṃ lokamākramate
tato manuṣyebhyastirobhūto bhavati na manuṣyairupalabhyate || 13 ||>

vyāvartate śreyān bhavatīti vā || 10.19.14 ||
<10.19.14 athavā vyāvarttata evāsau manuṣyebhyaḥ nāsau manuṣyaistulyo bhavati
śreyān bhavati kiṃ punarmanuṣyebhyaḥ śreyaḥ brahmaprāptiḥ brahma prāpnotītyanena
karmaṇā apavṛjyata ityarthaḥ ayamātyantikastirobhāvaḥ || 14 ||>

udakāntardhānād vā yathā sarajasa iti || 10.19.15 ||
<10.19.15 athavā tirobhāva udakāntarddhānāt yadāsau avabhṛthamabhyavaityapsu
nimajjati tadāsāvantarhito bhavati na dṛśyate tasmādudakāntarddhānāt
tirobhavati yathā sarajasa iti dṛṣṭānta upādīyate yathā sarajaso'-
hani manuṣyalokādevainamantardadhātīti kuśapuṭairupayantīti || 15 ||>

iti daśamasya ekonaviṃśī kaṇḍikā |

atha viṃśī kaṇḍikā |

saṃvatsaram ahar ahas taureṇa yajeta || 10.20.1 ||
<10.20.1 iha brāhmaṇamāgneyo'ṣṭākapāla aindra ekādaśakapālo vaiśvadevacaru-
rityetadādyanukramyāha etena vai turo devamuniḥ sarvāmṛddhimārddhnot
sarvāmṛddhimṛdhnoti ya etadupaitīti āgneyo'ṣṭākapāla ityādipradhānatvaṃ
coditaṃ nāpyabhyāsaścodito nāpi kālaniyamaḥ kṛtaḥ so'yamā-
cāryyo liṅgaṃ gṛhītvā etena vai turodevamuniḥ sa sarvāmṛddhimārdhnot
sarvāmṛddhimṛdhnoti ya etadupaiti sāṃvatsarikaṃ satrāyaṇamupaitīti saṃvatsara-
maharahastaureṇa yajeteti saṃvatsaramiti kālaniyamaḥ aharaharityabhyāsa-
ścodyate taureṇeti karaṇalakṣaṇā tṛtīyā yajeteti kriyopadeśaḥ ayaṃ
sūtrārthaḥ yadetadaiṣṭikaṃ vidhānaṃ vakṣyati anenāharahaḥ saṃvatsaraṃ yaje-
teti || 1 ||>

ṣaṣṭhyāṃ caitrīpakṣasya pañcamyāmiti gautamo vratopāyanīyam odanam aśitvā keśaśmaśrūṇi vāpayitvāhataṃ vasanaṃ paridhāya parisamuhyāgnīn paristīryya praṇītāḥ praṇīya mekhalām ābadhya daṇḍaṃ pāṇau kṛtvā paścād gārhapatyasyopaviśya svayaṃ kṛṣṇājinaṃ pratiṣajeta tūṣṇīm || 10.20.2 ||
<10.20.2 ṣaṣṭhyāṃ tithau caitrīpakṣasya citrābhiryuktā paurṇamāsī caitrī yadetat
karma vakṣyate etat ṣaṣṭyāṃ caitrīpakṣasyārabhya kuryyāt pañcamyāmiti
gautama ācāryya āha pañcamyāṃ caitrīpakṣasya vratopāyanīyamodana-
maśitvā odanaṃ bhuktvā vratamupaiti yena taṃ vratopāyanīyamodanamaupa-
vasantikaṃ haviṣyamantraṃ bhuktvā keśān śmaśrūṇi ca vāpayitvā ahataṃ vasanaṃ
paridhāya tāntukamanirṇiktamaprāvṛtapūrvaṃ tadvasanaṃ paridhāya parisamuhyā-
gnī paristīryya tretāgnīnāṃ paristaraṇamādhvaryyave siddhaṃ praṇītāḥ praṇīya
praṇītāsaṃjñā mantrasaṃskṛtā āpaḥ mekhalāmābadhya mehanasya khalasya
mālā mekhalā adharottarakāyavibhāgārthā raśanetyarthaḥ muñjādīnāṃ
dravyāṇaṃ ekena nirvṛttā daṇḍaṃ pāṇau kṛtvā pālāśādīnāṃ yajñīyānāṃ
vṛkṣāṇāmekasyāvayavabhūtaṃ gārhapatyasya paścime pradeśe upaviśya svayaṃ
kṛṣṇājinaṃ pratiṣajeta tūṣṇīṃ kṛṣṇamṛgasya carma kṛṣṇājinaṃ tat svayaṃ
skandhe pratiṣajeta adattamadhvaryuṇā etadādhvaryyavaṃ tadvacanāt svayaṃ
bhavatīti adīkṣitaḥ kṛṣṇājinaṃ pratimuñceta iti tūṣṇīmiti mantre-
ṇādhastādgrahaṇaṃ dṛṣṭaṃ tasya pratiṣedhaḥ || 2 ||>

paścimenāhavanīyaṃ dakṣiṇātikramyaitat kuryāt || 10.20.3 ||
<10.20.3 kintu paścādgārhapatyasyopaviśyeti yaduktaṃ tasyāyaṃ vikalpaḥ || 3 ||>

tasya tisra iṣṭayaḥ pūrvāhna ekā pṛthak ca madhyandināparāhṇayoḥ || 10.20.4 ||
<10.20.4 tasya tisra iṣṭayaḥ stomasaṃsthā vikṛtaṃ gavāmayanaṃ sarpasatraṃ syādi-
tyeke ācāryyā brūvate || 4 ||>

satāsu pṛthag anupūrvaṃ havīṃṣi yāny uktāni brāhmaṇena || 10.20.5 ||
<10.20.5 aṣṭākapālaḥ ekādaśakapālaścaruḥ brāhmaṇoktametat sarvaṃ vakṣya-
māṇaviśeṣavidhānārtham || 5 ||>

ekā vaiva syāt tasyāṃ tāni sarvāṇi syuḥ || 10.20.6 ||
<10.20.6 kālatrayavihitahaviḥṣvekaiveṣṭiḥ na tisraḥ || 6 ||>

saṃvatsarād ūrdhvam avabhṛtham abhyaveyāt tatra sāmagānaṃ yathā pūrvasmin || 10.20.7 ||
<10.20.7 svayaṃ gāyena vā gāyediti || 7 ||>

ubhayos tv avabhṛthād udetya yat purastād iṣṭyayanaṃ teneṣṭvā somena yajeta || 10.20.8 ||
<10.20.8 prakṛtatvādubhayordārṣadvratataurayoravabhṛthottarakālamāgneyādibhiri-
ṣṭvā somenāgniṣṭomena prayogaḥ || 8 ||>

yāvanti vā havīṃṣi purastāt tāvadbhir vā paśubhis taddevatyaiḥ || 10.20.9 ||
<10.20.9 taddevatyaiḥ paśubhiḥ sāmarthyāt mantravarṇavikāraḥ || 9 ||>

ṣaṇḍakuṣaṇḍāv abhigarāpagarāv iti hyāheti || 10.20.10 ||
<10.20.10 sarvo daśadaśīti stomo vikṛtaḥ agniṣṭomameva iti saṃsthā-
vikāraḥ śeṣaṃ samānaṃ gavāmayanena abhigarāpagarayoḥ kṛtatvāt || 10 ||>

pratyakṣavihitaṃ tv ārṣeyakalpena tatrānumānaṃ na vidyate || 10.20.11 ||
<10.20.11 pratyakṣavihitametadārṣeyakalpena sarpasatraṃ tatra tasminnanumānaṃ na vi-
dyate paraṃ naḥ pramāṇamārṣeyakalpe tena cedaṃ pratyakṣamuktasaṃśayaṃ vihitaṃ na ca
śakyaṃ pratyakṣavihitamanumānena pratyākhyātuṃ vikalpayituṃ vā tadyathā-
rṣeyakalpena kṛtaṃ tathaiva syāt kintu || 11 ||>

abhigarāpagarāv evopottabhe 'hani syātām || 10.20.12 ||
<10.20.12 abhigarāpagarāveva sarpasatrasyottame'hani bhavetāṃ taddhi vratasthā-
nīyamupottamamahaḥ || 12 ||>

paurṇamāsīprasavaṃ trisaṃvatsaram || 10.20.13 ||
<10.20.13 paṭhati gavāmayanaṃ prathamaḥ saṃvatsaro'thādityānāmathāṅgirasāmiti
tasya trisaṃvatsarasya paurṇamāsyāṃ prasavaḥ syāt tathopapādayeran yathā
paurṇamāsyāṃ prasavo bhavati || 13 ||>

tasya yāthākāmī dīkṣāṇām || 10.20.14 ||
<10.20.14 yāvatya iṣṭayaḥ syustāvatīḥ kuryuriti || 14 ||>

ṣaṣṭir iti śāṇḍilyaḥ || 10.20.15 ||
<10.20.15 śāṇḍilya ācāryya āha ṣaṣṭi dīkṣāḥ syuriti || 15 ||>

prathamottamau saṃvatsarau vyatihared ity eke 'bhiplavastomapṛṣṭhyadeśarohārtha iti || 10.20.16 ||
<10.20.16 eke ācāryyā bruvate asmiṃstrisaṃvatsare prathamottamau saṃvatsarau vya-
tiharediti prathamottamayoḥ saṃvatsarayorvyatihāraḥ kathaṃ kuryyāditi gavā-
mayanam iti kimartham abhiplavastomapṛṣṭhyadeśarohaṇārtham evaṃ trivṛt-
stomā abhiplavāḥ prathame saṃvatsare bhavanti trivṛtpañcadaśastomā dvitīye
cātuṣṭomyena tṛtīye abhiplavastomānāmeṣa rohaḥ pṛṣṭhyadeśasya ye pṛṣṭhyaḥ
abhiplavānāṃ purastāt madhya upariṣṭādbhavati || 16 ||>

yathāmnāyam evopeyuḥ || 10.20.17 ||
<10.20.17 yathaivāmnātāḥ saṃvatsarāstathaiva tānupeyuḥ ke hi pramāṇamāśritya
pratyakṣaśrutiṃ pratyāmananti tasmādyathāmnāyamevopeyuḥ || 17 ||>

amāvāsyāprasave sahasrasaṃvatsare sahasrasaṃvatsare || 10.20.18 ||
<10.20.18 uktaṃ trisaṃvatsaraṃ sahasrasaṃvatsare paṭhati ekaṃ prajāpateḥ anyadviśva-
sṛjāntayoḥ stotravidhirukto maśakena karmavidhiḥ sarvaḥ paribhāṣāsiddhaḥ
kevalaṃ prasavakāla ucyate amāvāsyāprasave sahasrasaṃvatsare amāvā-
syāyāṃ prasavo yayoste ime amāvāsyāprasave tadā dīkṣeran yathā
amāvāsyāyāṃ prasavaḥ sampadyate ṣaṣṭhyāṃ pūrvapakṣasya dīkṣitānāṃ tṛtīyā-
yāmaparapakṣasya kramaḥ evamamāvāsyāyāṃ prasavaḥ sampadyate || 18 ||>
