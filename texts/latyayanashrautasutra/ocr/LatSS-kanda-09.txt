navamaḥ prapāṭhakaḥ |
atha prathamā kaṇḍikā |

rājā rājasūyena yajeta || 9.1.1 ||
<9.1.1 ukto vājapeyaḥ anantaraṃ rājasūyo vaktavyaḥ taṃ vivakṣurārabhate
rājā rājasūyena yājya iti ayaṃ sūtrārthaḥ prāptābhiṣekakṣatriyo rāja-
sūyena yajeteti || 1 ||>

phālgunīpakṣasya prathamāyāṃ dīkṣetābhyārohaṇīyāya jyotiṣṭomāya || 9.1.2 ||
<9.1.2 phalgunībhyāṃ yuktā phālgunī phālgunyāḥ pakṣaḥ phālgunīpakṣaḥ
tasya phālgunīpakṣasya yā prathamā tithistasyāṃ dīkṣeta abhyārohaṇīyāya
jyotiṣṭomāya uktam agniṣṭomaṃ prathamamāharatītyādi maśakenāpyuktaṃ
klṛpto jyotiṣṭoma iti so'bhyārohaṇaṇīyāya jyotiṣṭomaḥ syāt tasmai
tadarthaṃ dīkṣeta || 2 ||>

tasyaikā dīkṣā dvādaśaśataṃ dakṣiṇāḥ || 9.1.3 ||
<9.1.3 tasya abhyārohaṇīyasya jyotiṣṭomasyaikā dīkṣā syāt dvādaśaṃ
śataṃ dakṣiṇāḥ evaṃ paribhāṣitaṃ teṣāmekā dīkṣā'nādeśe tisraścatasro'-
parimitā veti so'yamācāryo niyamayati tasyaikā dīkṣeti nanu
dakṣiṇāparimāṇaṃ na karttavyaṃ kutaḥ tasyānatirātrasya dvādaśaṃ śataṃ
dakṣiṇā iti paribhāṣitatvāt ucyate tatra tasya pradhānasyoktam aya-
ntvaṅgabhūto'svatantrastasmādatra vaktavyam || 3 ||>

saṃvatsarād ūrdhvam abhiṣecanīyena yajeta tasminn eva kāle || 9.1.4 ||
<9.1.4 iṣṭvābhyārohaṇaṇīyena saṃvatsaramāsitvā tato'bhiṣecanīyena yajeta
abhiṣecanīya iti saṃjñā tasminneva kāle yasmin kāle'bhyārohaṇīye-
neṣṭaṃ phālgunīpakṣasya prathamāyāmiti || 4 ||>

tasya tathaiva dīkṣā || 9.1.5 ||
<9.1.5 tasvābhiṣecanīyasya yathaivābhyārohaṇīyasya tathaiva dīkṣā syāt
eketyarthaḥ || 5 ||>

dve iti gautamaḥ || 9.1.6 ||
<9.1.6 gautama ācārya āha dve dīkṣe syātāmabhiṣecanīyasyeti ||>

tathā saty abhyārohaṇaṇīyasyāpi dve || 9.1.7 ||
<9.1.7 tathā sati kalpe abhyārohaṇīyasyāpi dve dīkṣe syātām abhiṣeca-
nīye ca parasya matam || 7 ||>

ekābhyārohaṇīyasya tisro'bhiṣecanīyasyeti śāṇḍilyas trayodaśyāṃ tv aparapakṣasya dīkṣeta || 9.1.8 ||
<9.1.8 śāṇḍilya ācārya āha ekābhyārohaṇīyasya dīkṣā syāt
abhiṣecanīyasya tisraḥ syuḥ ayantu viśeṣaḥ trayodaśyāpamarapakṣasya
dīkṣeta || 8 ||>


tasya dakṣiṇā dvātriśataṃ madhyataḥ kāribhyaḥ sahasrāṇi dadyād ekaikasmai || 9.1.9 ||
<9.1.9 tasyābhiṣecanīyasya dakṣiṇā ucyante dvātriṃśataṃ sahaśrāṇi madhyataḥ
kāribhyaḥ ekaikasmai dadyāt madhyataḥ kāriṇastu hotradhvaryubrahmogā-
tāraḥ || 8 ||>

ṣoḍaśa prastotṛmaitrāvaruṇapratiprasthātṛbrāhmaṇācchaṃsibhyaḥ || 9.1.10 ||
<9.1.10 ṣoḍaśasahasrāṇi prastotrādibhyo dadyāt ekaikasmā iti varttate
|| 10 ||>

tā ardhinyaḥ || 9.1.11 ||
<9.1.11 tā etā ṛtvijaḥ arddhinya ucyante || 11 ||>

aṣṭau pratihartṛpotṛneṣṭrāchāvākebhyas tās tṛtīyinyaḥ || 9.1.12 ||
<9.1.12 aṣṭau sahasrāṇi pratihartrādibhyo dadyāt ekaikasmā iti prakṛtaṃ
tāstṛtīyinya ityucyante || 12 ||>

catvāri subrahmaṇyāgnīdhronnetṛgrāvastudbhyas tāḥ pādinyaḥ || 9.1.13 ||
<9.1.13 catvāri sahasrāṇi subrahmaṇyādibhyo dadyāt ekaikasmā ityanuvarttata
eva tā etā hotrāḥ pādinya ityucyante tā etāḥ saṃjñā madhyataḥ
kāribhyo'rddhinyastṛtīyinyaḥ pādinya iti saṃjñā saṃvyavahārārthāḥ vakṣyati
cāyamaṣṭācavāriṃśaṃ śataṃ vā madhyataḥ kāribhyaḥ sahasrāṇi dadyādityeva-
mādi tathā gargastrirātrādiṣu dakṣiṇāprativibhāgaṃ vakṣyati etaddarśayati
yatra yatra dakṣiṇānāṃ saṃvibhāgaḥ prativiśiṣṭo nocyate tatrāyaṃ
saṃvibhāganyāya dūti madhyataḥ kāribhāgāt etā utpadyante || 13 ||>

abalān asya jñātīn savittān āvaheyuḥ || 9.1.14 ||
<9.1.14 asya rājño yajamānasya jñātayaḥ pratirājānaḥ tān abalān
kṛtvā nirjitya saha vittenānayeyuḥ rājabhṛtyāḥ || 14 ||>

tāñjinīyād dakṣiṇāvelāyām || 9.1.15 ||
<9.1.15 tānabalānānītān rājā jinīyāt dakṣiṇāvelāyām || 15 ||>

iṣūṃś caibhyo 'syet || 9.1.16 ||
<9.1.16 iṣūṃścaibhyaḥ asyetkṣipet dakṣiṇāvelāyāṃ yajamānaḥ || 16 ||>

tāṃs ta eva pratyāhareyur vijayasva rājann iti || 9.1.17 ||
<9.1.17 tāniṣūn kṣiptān ta eva rājānaḥ pratyāhareyuḥ vijayasva rāja-
nniti bruvantaḥ || 17 ||>

teṣāṃ vittasya tṛtīyam ṛtvigbhyo dadyāt || 9.1.18 ||
<9.1.18 teṣāṃ rājñāṃ vittasya tṛtīyaṃ bhāgamṛtvigbhyo dadyāt || 18 ||>

daśapeye 'nuprasṛptibhyas tṛtīyam || 9.1.19 ||
<9.1.19 daśapeye'nuprasṛptibhyaḥ tṛtīyaṃ bhāgaṃ vibhajya dadyāt anuprasarpakā
vakṣyante śeṣaṃ tebhya eva pratyutsṛjet tasya vittasya || 19 ||>

śeṣaṃ tebhya eva pratyutsṛjet || 9.1.20 ||
<9.1.20 tasya vittasya śeṣantebhya eva rājabhyaḥ pratyutsṛjet pratidadyāt ||20>

grāmān ebhyo 'pi dadyāt || 9.1.21 ||
<9.1.21 grāmāṃścaibhyo dadyāt || 21 ||>

rājanyās te syus tata ūrdhvam anabhiṣekyāḥ || 9.1.22 ||
<9.1.22 tata ūrddhvante rājanyāḥ syuḥ rājasamānatvaṃ prāpnuyuḥ na abhiṣekārhāḥ
syuḥ || 22 ||>

teneṣṭvā na sākṣād avabhṛtham abhyaveyāt kṛṣṇaviṣāṇaṃ kṛṣṇājinapādaṃ vāvadadhyāt || 9.1.23 ||
<9.1.23 tenābhiṣecanīyeneṣṭvā na pratyakṣamavabhṛthamabhyaveyāt avabhṛthaṃ nāpsu
majjet kṛṣṇaviṣāṇaṃ vā kṛṣṇājinasya pādaṃ vā apsvavadadhyāt
majjayet || 23 ||>

vārāhībhyām ita upānadbhyāṃ vrajet kārṣṇībhyāṃ pratyāvrajet || 9.1.24 ||
<9.1.24 ito devayajanādavabhṛthaṃ vārāhībhyāmupānadbhyāṃ vrajet varāha-
carmaṇā nirvṛttā vārāhī kārṣṇībhyāṃ kṛṣṇasāracarmaṇā nirvṛttābhyā-
mupānadbhyāṃ pratyāvrajet || 24 ||>

iti navamasya prathamā kaṇḍikā |
atha dvitīyā kaṇḍikā |

tad dīkṣita eva daśāhe tato daśapeyena yajeta || 9.2.1 ||
<9.2.1 uktaṃ teneṣṭvā na sākṣādavabhṛthamabhyaveyāditi sāmpratañcāsminneva
dīkṣito'bhiṣecanīyasya daśāhānte tato daśapeyena yajeta daśāhe sapta-
dīkṣeṣṭayastisraścopasadaḥ daśapeya iti saṃjñā || 1 ||>

tasya brāhmaṇaṃ daśa daśa camasam abhiyantīti || 9.2.2 ||
<9.2.2 tasya daśapeyasya brāhmaṇaṃ daśa daśa camaśamabhiyantīti yat, abhi-
yantītyasya padasya ko'rthaḥ atrāha || 2 ||>

subrahmaṇyacaturthā udgātṛcamasaṃ bhakṣayeyuḥ ṣaḍvānye || 9.2.3 ||
<9.2.3 subrahmaṇyaḥ caturtho yeṣānta ime subrahmaṇyacaturthāḥ te udgātāraḥ
subrahmaṇyacaturthā udgātṛcamasaṃ bhakṣayeyuḥ ṣaḍvānye brāhmaṇāḥ yadetadbrā-
hmaṇaṃ daśa daśa camasamabhiyantītyasyāyamarthaḥ daśa daśa camasaṃ bhakṣa-
yantīti tatkathametadgamyate abhiyantītyukte bhakṣayantīti gamyate ucyate
liṅgāt daśapeya iti athodgātṛgrahaṇaṃ kimarthamiti camasaṃ bhakṣaya-
ntīti siddhe prakṛte udgātāra iti ucyate anyatrāpi yatra subrahmaṇyaḥ
somaṃ bhakṣayet tatrodgātṛcamasenaiva || 3 ||>

evam itareṣām ekaikaṃ yāvatā daśa pūryeran yajamānaṃ camasād anyān || 9.2.4 ||
<9.2.4 evamitareṣāñcamasānāṃ bhakṣayeyuḥ yāvatā daśapūryeran tāvatā brāhma-
ṇān gṛhītvā ekaikaṃ camasaṃ bhakṣayeyuḥ yajamānacamasantu yajamāna eva
bhakṣatet nānyaḥ || 4 ||>

te daśamātṝr daśapitṝn ity anvākhyāya prasarpeyur ā daśamāt puruṣād iti hy āha || 9.2.5 ||
<9.2.5 te brāhmaṇā ye camasān bhakṣayanti daśamātṝrdaśapitṝniti anvā-
khyāya prasarpeyuḥ mātṝḥ pitṝniti dvitīyā karmaṇi ādaśamāt puruṣā-
danvākhyāya prasarpantītyevaṃ brāhmaṇamāha mātṛtaśca daśa pitṛtaśca daśa
ācakṣīran || 5 ||>

yatrābrāhmaṇīm adhigaccheyur brāhmaṇyaivābhyāsaṃ daśasaṃ pūrayeyuḥ || 9.2.6 ||
<9.2.6 yasyā ārabhya brāhmaṇatvaṃ pravṛttantāmevābhyasyeyuryāvaddaśamaḥ pūrṇa iti
kaḥ punarasya viṣayaḥ varṣāntarāgamanamutkarṣābhyāmiti || 6 ||>

asmarantaś ca yataḥ smareyuḥ || 9.2.7 ||
<9.2.7 asmarantaśca nāmāni yataḥ smareyustasyaivābhyāsaṃ kuryurnāmni || 7 ||>

ṛtvigbhiḥ saha dhiṣṇān upatiṣṭheran || 9.2.8 ||
<9.2.8 te prasarpakā ṛtvigbhiḥ saha dhiṣṇyopasthānaṃ kuryuḥ || 8 ||>

srag udgātur iti srapsyate 'smai bahiṣpavamānaṃ hiraṇyasrajaṃ tripuṣkarāṃ pratimuñcet || 9.2.9 ||
<9.2.9 sragudgāturiti brāhmaṇaṃ srapsyate'smai udgāturbahiṣpavamānamarpaṇa-
kāla ityarthaḥ sauvarṇīṃ srajaṃ mālāṃ tripuṣkarāṃ tribhiḥ sauvarṇapadmaiḥ
saṃyuktāṃ pratimuñcet badhnīyāt || 9 ||>

āstāva upaviṣṭāya yajamāna audakīṃ dvādaśapuṣkarāṃ yāsya vā syāt || 9.2.10 ||
<9.2.10 āstāva upaviṣṭāya kasmai udgātre yajamāna audakīṃ udake bhavā-
maudakīṃ dvādaśapuṣkarāṃ dvādaśapadmasaṃyuktāmābadhnīyāt yāsya yaja-
mānasya svā bhavet || 10 ||>

stutvā bahiṣpavamānena yajamānāyaivaudakīṃ prayutsṛjet || 9.2.11 ||
<9.2.11 stutvā bahiṣpavamānena audakī dvādaśapuṣkarā tāṃ yajamānāyaiva
punardadyāt || 11 ||>

itarayā pratimuktayā sarvamahaḥ kṛtvā tāṃ sa eka haret || 9.2.12 ||
<9.2.12 itarayā hiraṇyasrajā āvṛddhayā sarvamahaḥ kṛtvā sarvaśabdo nirava-
śeṣavācī yāvat samidādhānamiti sa evodgātā gṛhṇīyāt || 12 ||>

prākāśāv adhvaryvor iti sauvarṇo 'dhvaryvor dakṣiṇataḥ syād rājataḥ pratiprasthātuḥ savyataḥ || 9.2.13 ||
<9.2.13 brāhmaṇaṃ prākāśāvadhvaryvoriti sauvarṇaḥ prākāśo'dhvaryordakṣiṇe pradeśe
śirasā ābaddhaḥ syāt prākāśa ādarśaḥ prakāśakaraḥ prākāśaḥ apare
bruvate karṇotsānū prākāśāviti pratiprasthātuḥ raupyaprakāśaḥ savye pārśve
syādābaddhaḥ || 13 ||>

vāsaḥ potur iti kārpāsaṃ syāt || 9.2.14 ||
<9.2.14 brāhmaṇaṃ vāsaḥ poturiti tadvāsaḥ kārpāsaṃ syāt kārpāsasya
vikāraḥ kārpāsam || 14 ||>

barāsī neṣṭuriti kṣaumī syāt || 9.2.15 ||
<9.2.15 brāhmaṇaṃ barāsī neṣṭuriti sā barāsī kṣaumī syāt kṣumāyāḥ
vikāraḥ kṣaumī || 15 ||>

brāhmaṇenaivetarā vijñātāḥ || 9.2.16 ||
<9.2.16 itarā dakṣiṇāḥ yāśca deyā yebhyaśca tā brāhmaṇenaiva vijñātā vi-
spaṣṭāḥ paṭhitāḥ || 16 ||>

tasyāvabhṛthād udetya saṃvatsaraṃ devavratāni caret || 9.2.17 ||
<9.2.17 tasya daśapeyasyāvabhṛthādudetya saṃvatsaraṃ devavratāni caret tasya
grahaṇamabhiṣecanīyo'pi adhikṛta iti | kāni punardevavratāni ucyate
|| 17 ||>

unmṛnnītā nāplavamānaḥ || 9.2.18 ||
<9.2.18 unmardanaṃ kuryyāccharīrasya udakena snānaṃ na kuryyāt || 18 ||>

dhāveta dantān || 9.2.19 ||
<9.2.19 śodhayet dantān dantakāṣṭhaṃ bhakṣayet || 19 ||>

nikṛntayeta nakhān || 9.2.20 ||
<9.2.20 nakhāṃśchedayet || 20 ||>

śmaśrūṇi vāpayeta na keśān || 9.2.21 ||
<9.2.21 śmaśrūṇi vāpayet na keśān || 21 ||>

vaiyāghre carmaṇy uttaralomny agnyagāre saṃviśet || 9.2.22 ||
<9.2.22 vyāghrasya vikāro vaiyāghraṃ tasminvaiyāghre carmaṇyuttaralomni āstṛ-
tasyaivopariṣṭāllomāni syuḥ agnyagāre'gniśaraṇe tasmin carmaṇi śayīta
|| 22 ||>

ahar ahaḥ samidha ādadhyāt || 9.2.23 ||
<9.2.23 ahanyahanyagnau samidha ādadhyāt || 23 ||>

nānugrāmaṃ praviśet || 9.2.24 ||
<9.2.24 na grāmāntaḥ praviśet etat jñāpitaṃ bhavati yathā devayajanama-
raṇye bhavatīti apare bruvate nānugrāmaṃ praviśediti maithunapratiṣedhaḥ
grāmyaṃ karma na kuryāditi || 24 ||>

nāsyābrāhmaṇā rāṣṭre vāpayeran || 9.2.25 ||
<9.2.25 asya rājño rāṣṭre nābrāhmaṇā vāpayeran keśaśmaśruromanakhāni
na kārayeyuḥ || 25 ||>

aśvānāṃ ca na keśāṃś chindyuḥ || 9.2.26 ||
<9.2.26 aśvānāñca keśacchedanaṃ na kuryuḥ || 26 ||>

na tejanī dantān || 9.2.27 ||
<9.2.27 tejaninā dantānna cchindyuḥ tejanī vikaṭaḥ || 27 ||>

na prasravaṇāni || 9.2.28 ||
<9.2.28 prasravaṇāni na cchindyuḥ || 28 ||>

brāhmaṇās tu yathābhipretaṃ ye ca tān anu syuḥ || 9.2.29 ||
<9.2.29 brāhmaṇāstu yathābhipretaṃ yatheṣṭaṃ chedanaṃ kuryuḥ tathā ye cānyān
brāhmaṇānāśritā anye varṇāste'pi yathābhipretaṃ kuryuḥ || 29 ||>

iti navamasya dvitīyā kaṇḍikā |

atha tṛtīyā kaṇḍikā |

saṃvatsarād ūrdhvaṃ keśavapanīyāya dīkṣeta yasmin kāle 'bhiṣecanīyena yajeta || 9.3.1 ||
<9.3.1 uktaṃ daśapeyaḥ tasyāvabhṛthādudetya saṃvatsarandevavratāni carediti
tatastasmāt saṃvatsarādūrddhvaṃ keśavapanīyāya dīkṣeta keśavapanīya iti
saṃjñā saṃvatsaradhṛtānāṃ keśānāṃ tasmin vapanaṃ kriyate keśavapanīyāyeti
tādarthye caturthī dīkṣeteti yajamānasya kriyopadeśaḥ yasmin kāle-
'bhiṣecanīyena yajeteti abhiṣecanīyasya kāla uktaḥ || 1 ||>

tasya paurṇamāsyām atirātraḥ || 9.3.2 ||
<9.3.2 tasya keśavapanīyasya paurṇamāsyāmatirātraḥ syāt || 2 ||>

daśapeyeneṣṭvā ya uttaraḥ pūrvapakṣas tasminn eva keśavapanīyena yajeteti dhānañjapyaḥ paurṇamāsyāc caivātirātraḥ || 9.3.3 ||
<9.3.3 dhānañjapya ācārya āha daśapeyeneṣṭvā yastasyottaraḥ pūrvapakṣaḥ
anantarantasminneva keśavapanīyena yajeteti paurṇamāsyāmeva cātirātraḥ
syāditi || 3 ||>

tasya sahasraṃ dakṣiṇāḥ || 9.3.4 ||
<9.3.4 tasya keśavapanīyasya sahasraṃ dakṣiṇāḥ tasya grahaṇaṃ yadi saṃvatsarā-
dūrddhvaṃ yadyanantaraṃ pūrvapakṣa iti || 4 ||>

tasyodavasānīyayeṣṭvāniṣṭvā paurṇamāsena vyuṣṭidvirātrāya dīkṣetāmāvāsyāyāṃ pūrvam ahar iti cec cikīrṣet || 9.3.5 ||
<9.3.5 tasya keśavapanīyasya udavasānīyayeṣṭvā yadanantaraṃ paurṇamāsaṃ
prāptaṃ aniṣṭvā tena vyuṣṭidvirātrāya dīkṣeta yadyamāvāsyāyāṃ pūrvamahaḥ
karttumicchet uktam amāvāsyāyāṃ pūrvamaharudvṛṣṭaṃ uttarannānaivārddhamā-
sayoḥ pratitiṣṭhati paurṇamāsyāṃ pūrvamaharvyuṣṭakāyāmuttaraṃ nānaivamāsīt
pratitiṣṭhatīti || 5 ||>

paurṇamāsyām iti cet pūrvapakṣa eva dīkṣeta || 9.3.6 ||
<9.3.6 paurṇamāsyāṃ pūrvamaharityevañceccikīrṣet pūrvapakṣa eva dīkṣeta
kṛtvādarśam || 6 ||>

ubhayor vicārayor yajanīya uttaram ahaḥ || 9.3.7 ||
<9.3.7 ubhayorvicārayoryadyamāvāsyāyāṃ yadi paurṇamāsyāṃ yajanīye'hni
uttaramahaḥ syāt pratipadītyarthaḥ kutaḥ punarayaṃ saṃśayaḥ yathā amā-
vāsyāyāṃ paurṇamāsyāṃ vā pūrvasminnahni kṛtena yajanīye'hni uttaramahaḥ
syāditi ucyate brāhmaṇam amāvāsāyāṃ pūrvamaharudvṛṣṭa uttaramiti
tadyasminnahani darśanaṃ bhavati candramasastadudvṛṣṭaṃ nāma tasya tu darśanaṃ
kadācidyajanīye'hani bhavati nityantu dvitīyāyāṃ tadatra darśanaśaṅkayā
kadācidyajanīyamaharlaṅghayet so'yamācāryo niyamārthamārabhate yaja-
nīye'hanīti yadyapi tasminnahani na dṛśyate kāla evāyaṃ sādhudarśana-
stasyāvikṛṣṭā eva dvitīyā bhavati tasminnahani || 7 ||>

vyaṣṭakāyām uttaram iti tāmisraprathamā tisrovyaṣṭakā ity ācakṣate || 9.3.8 ||
<9.3.8 brāhmaṇaṃ vyaṣṭakāyāmuttaramiti tāmisro'parapakṣaḥ vigatā vyāpti-
rasminnityaparapakṣapratipadi candramasastasmādasau vyaṣṭaketyucyate tena
sarvavyāpterekayā kalayonobhavati atha tisro vyaṣṭakā iti kimidaṃ
yadā vyaṣṭakārthaḥ kṛtaḥ pratipadyeva ucyate etaddarśayati yathaiva pūrvapakṣa
utthānāya tathaiva tāmisraprathamāni trīṇyahānyutthānīyāni bhavanti
loke hi yāni pūrvapakṣakāryyāṇi tānyeteṣvahassu kriyeranniti || 8 ||>

ubhe vā pūrvapakṣe sthānāṃ ye eva samānapakṣe puṇyāhanī syātāṃ tayor eva kāryam iti hy āheti || 9.3.9 ||
<9.3.9 athavā ubhe evaite'vyuṣṭidvirātrasyāhanī pūrvapakṣe syātāṃ yasmā-
devaṃ brāhmaṇamāha ye evetyādi || 9 ||>

pūrveṇa dakṣiṇā vyākhyātāḥ || 9.3.10 ||
<9.3.10 asya vyuṣṭidvirātrasya pūrveṇa keśavapanīyena dakṣiṇā vyākhyātāḥ
tasya sahasraṃ dakṣiṇā iti || 10 ||>

tasminneva pūrvapakṣe kṣatrasya dhṛtinā yajetāvakāśaś cet syāt || 9.3.11 ||
<9.3.11 iṣṭvā vyuṣṭidvirātreṇa yadi tasminneva pūrvapakṣaṃ avakāśaḥ syāt
antaraṃ syāt tasminneva pakṣe kṣattrasya dhṛtinā yajeta uktaṃ klṛpto jyoti-
ṣṭomaḥ kṣatrasya dhṛtiriti || 11 ||>

avidyamāne ya uttaraḥ pūrvapakṣas tasmin || 9.3.12 ||
<9.3.12 avidyamāne avakāśe ya uttaraḥ pūrvapakṣastasmin kṣatrasya dhṛti-
nā yajeta || 12 ||>

so 'bhyārohaṇīyena vyākhyātaḥ || 9.3.13 ||
<9.3.13 sa kṣattrasya dhṛtirabhyārohaṇīyena jyotiṣṭomena vyākhyātaḥ yo'-
bhyārohaṇīyasya vidhiḥ sa tasya tasyaikā dīkṣā dvādaśaṃ śataṃ dakṣiṇā
ityetadādi || 13 ||>

tayoḥ pṛthak sahasraṃ dakṣiṇā iti gautamadhānañjapyau dve ca sahasre keśavapanīye tathā vyuṣṭau || 9.3.14 ||
<9.3.14 tayoḥ kṣattrasya dhṛtyabhyārohaṇīyayoḥ pṛthak sahasre dakṣiṇāḥ pṛtha-
ṅnānetyarthaḥ ekasminnapi sahasramanyasminnapi evaṃ gautamadhānañjapyā-
vācāryāvāhatuḥ keśavapanīye ca dve sahasre dakṣiṇaḥ syuḥ caśabda
ācāryamatānukarṣaṇārthaḥ tathā vyuṣṭau vyuṣṭidvirātre dve sahasre dakṣiṇāḥ
tayorevācāryyayormatam || 14 ||>

catvāry abhiṣecanīye gautamaḥ || 9.3.15 ||
<9.3.15 abhiṣecanīye catvāri sahasrāṇi dakṣiṇāḥ syuḥ iti gautama
ācāryo manyate || 15 ||>

pañca dhānañjapyo nityaṃ tv abalānāṃ jñātīnāṃ vittam || 9.3.16 ||
<9.3.16 dhānañjapya ācārya āha abhiṣecanīye pañcasahasrāṇi dakṣiṇāḥ
syuḥ atrābalānāṃ jñātīnāṃ vittaṃ syāt nityaṃ dānaṃ tuśabdo viśe-
ṣaṇārthaḥ sarveṣu dakṣiṇaṇakalpeṣu || 16 ||>

iti navamasya tṛtīyā kaṇḍikā |

atha caturthī kaṇḍikā |

rājyekaviṃśativargān yathotsāhaṃ dadyād aindreṇa vṛṣabheṇa purastād upariṣṭāc ca pariyajeta || 9.4.1 ||
<9.4.1 ukto rājasūyaḥ sāmprataṃ dvandvā vaktavyāḥ teṣāṃ rājyakāmayajñaḥ
prathamo rāṭ sa ucyate rājītyadhikaraṇā saptamī tasmin rāji eka-
viṃśativargān kṛtvā yathotsāhaṃ dadyāt liṅgaṃ aṣṭāvekaviṃśaḥ saṃstuto
bhavatīti aindra ṛṣabhaḥ indro devatā asyetyaindra ṛṣabha iti gauśco-
dyate vayoviśiṣṭastena purastāccopariṣṭācca yajeta pariśabda ubhayato-
vācī || 1 ||>

virāji daśavargān yathotsācaṃ dadyād āgneyena tu paśunā purastād upariṣṭācca pariyajeta || 9.4.2 ||
<9.4.2 virāji kratau daśaśaḥ daśavargān kṛtvā yathotsāhaṃ dadyāt atrāpi
sāmānyāddaśa daśa bhavantīti trayantu viśeṣaḥ āgneyena paśunā purastā-
dupariṣṭācca pariyajeta aviśiṣṭaḥ paśuśabdaśchāge varttate || 2 ||>

vaiśvadevenaupaśade || 9.4.3 ||
<9.4.3 aupaśade kratau vaiśvadevena paśunā purastāduparitācca yajeta || 3 ||>

tasya caturviṃśaśataṃ dakṣiṇāḥ || 9.4.4 ||
<9.4.4 tasyaupaśadasya caturviṃśamekaśataṃ dakṣiṇaḥ atrāpi sāmānyam
ekaikā stotrīyopajāyata iti dvādaśastotrīyā upajāyante prākṛtebhya
ūrddhvaṃ dakṣiṇā api dvādaśaivopajāyante || 4 ||>

pūrve vayasy uccāvacān yājayitvopanīya vā tebhyaḥ samāvartsyan punaḥ stomena yajeta || 9.4.5 ||
<9.4.5 uktaṃ punaḥ stomamadhikṛtya yo bahu pratigṛhya garagīriva manyate
sa etena yajeteti taducyate pūrve vayasi uccāvacānyājayitvā upanīya
vā tebhyaḥ samāvartsyan nivarttayiṣyamāṇaḥ punaḥ stomena yajeta || 5 ||>

tasya dvādaśamithunā dakṣiṇā iti dhānañjapyaḥ || 9.4.6 ||
<9.4.6 tasya punaḥ stomasya dvādaśamithunā dakṣiṇāḥ syuḥ dvādaśaṃ mādhyaṃdinaṃ
savanamiti sāmānyatā punaḥ dvādaśa mithunā dakṣiṇāḥ syuḥ mithunaśabda-
strīpuṃsasambhavaḥ striyaḥ pumāṃsaśca evaṃ dhānañjapya ācāryo manyate || 6 ||>

punaḥ saṃskṛto rathaḥ punar utsyūtaṃ śāmūlaṃ punar dhenuḥ punar vatsa iti śāṇḍilya eteṣāṃ yathotsāhaṃ dadyāt || 9.4.7 ||
<9.4.7 śāṇḍilyo dakṣiṇaṃ vikalpayati śīrṇo yo rathaḥ punaḥ saṃskṛtaḥ
punarutsyūtaṃ śāmūlaṃ jīrṇaṃ śāmūlaṃ punaḥ sūtreṇa saṃskṛtaṃ śāmūlamiti
ūrṇaṃ vāsaḥ punardhenuḥ viśuṣkā gauḥ pravṛttakṣīrā punardhenuḥ punarvatsaḥ
stanapānānnivṛttaḥ san punaḥ pravṛttaḥ eteṣāṃ dravyāṇaṃ yathotsāhaṃ dadyāt
ityetacchāṇḍilya āha punastvasāmānyāt || 7 ||>

catuṣṭomayor ekakhurāṇāṃ pūrvasmin yathotsāhaṃ dadyād ubhayeṣām uttarasmin || 9.4.8 ||
<9.4.8 dvau catuṣṭomau tayoḥ pūrvasmiṃścatuṣṭome ekakhurāṇaṃ aśvāśvataragarda-
bhānāṃ yathotsāhaṃ dadyāt ubhayeṣāmuttarasmin catuṣṭome ekakhurāṇāñca
dvikhurāṇāñca yathotsāhaṃ dadyāt || 8 ||>

udbhidvalabhidbhyām aviprayogeṇa yajeta || 9.4.9 ||
<9.4.9 udbhicca balabhicca udbhidbalabhidau tābhyāmudbhidbalabhidbhyāmaviprayo-
geṇa yajeta udbhidā iṣṭvā avaśyaṃ balabhidā yajeta sambandhena phalaśruteḥ
arthaśeṣatvācca || 9 ||>
tāv ubhau saptāpavargau syātām vasante ca || 9.4.10 ||
<9.4.10 tāvudbhidbalabhidau saptāpavargau syātām apavargaḥ samāptiśca ubhā-
viti pratyekaṃ saptāpavargo vasante ca svātāmubhāvapi || 10 ||>

ardhamāsa enāv antareṇa syān māso vā saṃvatsaro vā || 9.4.11 ||
<9.4.11 arddhamāsaḥ enayorantareṇa syāt māso vā saṃvatsaro veti kāla-
vikalpaḥ antarāntareṇa yukte iti dvitīyā || 11 ||>

tayoḥ pṛthak caturviṃśativargān yathotsāhaṃ dadyāt || 9.4.12 ||
<9.4.12 tayorudbhidbalabhidoścaturviṃśativargān kṛtvā yathotsāhaṃ dadyāt
pṛthaṅgānetyarthaḥ pratyekaṃ caturviṃśativargān yathotsāhaṃ dadyāt catu-
rviṃśativargasāmānyāt gāyatrī sampadyate iti || 12 ||>

pṛthak caturyujāv aśvarathāv apacityoḥ || 9.4.13 ||
<9.4.13 apacityoḥ kratvoḥ pṛthak nānā caturyujāvaśvarathau dadyāt catu-
rbhiryuk catvāro vāsmin yuktāścaturyuk || 13 ||>

ubhayataḥ kāṃsyakavacau  || 9.4.14 ||
<9.4.14 tau rathau ubhayataḥ kāṃsyakavacau syātāṃ kāṃsyaiva kavace ekaikasya
rathasyobhayataḥ syātāṃ kaṃsasya vikāraḥ kāṃsyaṃ kavacaṃ sannahanam || 14 ||>

śatārhāḥ syur aśvāḥ śatakriyo vā || 9.4.15 ||
<9.4.15 tayorathayoścatvāro'pi śatārhāḥ aśvā yuktāḥ syuḥ śatam ekaiko-
'rhati mūlyamiti śatārhaḥ śatakriyo vā śatenaiva vā ekaikaḥ krītaḥ
syāt || 15 ||>

rājaitābhyāṃ yajeteti dhānañjapyaḥ || 9.4.16 ||
<9.4.16 dhānañjapya ācāryo manyate rājaitābhyāmapacidbhyāṃ yajeteti
sa hi sarvasmāt pūjāṃ kāmayate || 16 ||>

yaḥ kaścāpacitikāma iti śāṇḍilyaḥ || 9.4.17 ||
<9.4.17 śāṇḍilya āha yaḥ kaścāpacitikāmaḥ sa etābhyāṃ yajeteti || 17 ||>

aikāhikena vratenokta upāyo'gneḥ stomayoḥ || 9.4.18 ||
<9.4.18 agneḥ stomayoraikāhikena vratenokta upāyaḥ ekāheṣu bhava aikā-
hikā upagamanamupāyaḥ tisra upasado vratasyaikāhikasya gautamīyena
ṣaḍ vā dvādaśa veti || 18 ||>

tayoḥ pṛthakcatvāri dhānyācitāni dakṣiṇāḥ ṣaḍgavāni pūrvasya caturgavāny uttarasya || 9.4.19 ||
<9.4.19 tayoragneḥ stomayoḥ pṛthak ekaikasmin catvāri dhānyācitāni
dakṣiṇāḥ syuḥ dhānyācitānīti dhānyapūrṇāni śakaṭāni ekaikasminnapi
catvāri anyasminnapīti kathametadgamyate yathā catvāri catvāri na dve dve
ityucyate bahuvacanasāmarthyāt ṣaḍgavāni caturgavānīti catvāri
dhānyācitānīti pūrvasya ṣaḍgavāni dakṣiṇāḥ syuḥ uttarasya caturgavā-
nīti ṣabhiḥ ṣaḍbhiḥ gobhiryuktāni ṣaḍ gavāni caturbhiścaturbhi-
ryuktāni caturgavāni || 19 ||>

ṛṣabhāṇāṃ dvādaśaśataṃ dakṣiṇāḥ sahasraṃ varṣabhe || 9.4.20 ||
<9.4.20 ṛṣabhāṇāmanaḍuhāṃ dvādaśaṃ śataṃ dakṣiṇāḥ syuḥ ṛṣabhe sahasraṃ vā
vāśabdo vikalpārthaḥ rājayajñatvāt || 20 ||>

avidyamāneṣu katipayā apy ṛṣabhāḥ syuḥ sāṇḍā itare vatsatarāḥ || 9.4.21 ||
<9.4.21 avidyamāneṣvapyṛṣabheṣu sarveṣu katipayā apyṛṣabhāḥ syuḥ itare
vatsatarāḥ syuḥ vatsatareṣu bahutvamatantraṃ vatsatarāḥ sāṇḍāḥ syuḥ secana-
samarthāḥ || 21 ||>

vaiśyaṃ yaṃ viśaḥ svarājānaḥ puraskurvīran sa gosavena yajeta || 9.4.22 ||
<9.4.22 vaiśyamiti varṇanirdeśaḥ vaiśyaṃ yaṃ vaiśyāḥ svarājānaḥ puraskurvīran
svarājānaḥ yeṣāṃ svo rājā vaiśyānāṃ yathā trāyaḥ brāhmaṇaḥ puraskāraḥ
ādhipatye sthāpanaṃ sa gosavena yajñena yajeta || 22 ||>

sa bṛhasyatisavena vyākhyātaḥ || 9.4.23 ||
<9.4.23 sa gosavo bṛhaspatisavenokto vyākhyātaḥ abhiṣekādividhyanta-
sāmānyaṃ ya enaṃ puraskurvīrannanvagbhūtavṛttiṃ tata ūrddhvaṃ teṣu varttayet
sthapatiriti cainanta ācakṣīraniti || 23 ||>

ayutaṃ tvasya dakṣiṇāḥ || 9.4.24 ||
<9.4.24 ayutantu asya dakṣiṇāḥ syuḥ śrutatvāt tuśabdo viśeṣaṇārthaḥ
anyat samānaṃ bṛhaspatisavena syāt dakṣiṇāstu atrāyutaṃ syuḥ || 24 ||>

sakhāyo bhrātaro vā ye sampādayeyuste marutstomena yajeran || 9.4.25 ||
<9.4.25 marutstome brāhmaṇaṃ paṭhati etenaiva trīnyā yajediti ata āra-
bhyate sakhāyo bhrātaro vā ye sampādayeyuḥ te marutstomena yajeranniti
sakhitvaṃ nāma prītipūrvakaṃ bhavati tadye samānajātīyā ekatra sampā-
dayeyuḥ bhrātaro vā te marutstomena yajeranniti || 25 ||>

tasya dakṣiṇā yathārūpāḥ pañca śāradīye paśava ālabhyante teṣāṃ yathotsāhaṃ dadyuḥ || 9.4.26 ||
<9.4.26 tasya marutstomasya dakṣiṇāḥ tadrūpāṇāṃ paśūnāṃ yathotsāhaṃ
dadyuḥ tasyeti nirddeśaḥ kriyate ayamekamasya vā bhavati trayāṇāṃ veti
tadyadekasya syādyadi trayāṇāṃ tasya tasya pañcaśāradīye sāmānyaṃ marut-
stomatvam || 26 ||>

yeṣāṃ keṣāṃceti dhānañjapyaḥ || 9.4.27 ||
<9.4.27 dhānañjapya ācārya āha yeṣāṃ keṣāñca paśūnāṃ yathotsāhaṃ
dadyuriti || 27 ||>

kuladakṣiṇa indrāgnyoḥ kulāyaḥ || 9.4.28 ||
<9.4.28 indrāgnyoḥ kulāye gavāṃ kulāni kṛtvā sarasvatyāḥ kulamidaṃ
viśvarūpāyā idaṃ gaṅgāyāḥ ityevamādisaṃkhyaṃ prakṛtiṃ pūrayet kulādāne
prayojanaṃ kulāya iti śabdasāmānyāt || 28 ||>

sahasram indrastome || 9.4.29 ||
<9.4.29 indrastome sahasraṃ dakṣiṇāḥ rājayajñatvāt || 29 ||>

rājapurohitau yajeyātām indrāgnyoḥ stomena || 9.4.30 ||
<9.4.30 rājā ca purohitaśca rājapurohitau tāvekatra yajeyātāmi-
ndrāgnyoḥ stomena evaṃ hi brāhmaṇaṃ rājā ca purohitaśca yajeyātā-
miti || 30 ||>

gāyatrīsampannā dakṣiṇā brāhmaṇo dadyāt jagatīsampannā rājā || 9.4.31 ||
<9.4.31 brāhmaṇaṃ gāyatrīñca jagatīñca sampadyata iti brāhmaṇe gāyatrī-
sampannā dakṣiṇā dadyāt gāyatrīsampaccaturviṃśatiḥ rājā jagatīsampannā
dakṣiṇā dadyāt jagatīsampannā aṣṭācatvāriṃśat || 31 ||>

kāmaṃ tu pṛthag yajeyātāṃ tayor evam eva dakṣiṇāḥ || 9.4.32 ||
<9.4.32 kāmantu pṛthaṅnānā yajeyātāṃ tayorevameva dakṣiṇaḥ syuḥ gāyatrī-
sampannā brāhmaṇasya jagatīsampannā rājñaḥ || 32 ||>

vighanābhyāṃ paśukāmo yajetābhicaran vā || 9.4.33 ||
<9.4.33 vighanau dvau paṭhitau tābhyāṃ paśukāmo yajetābhicaranvā ubha-
yathā śrutiḥ paśukāmasyāpi tau bhavataḥ abhicarato'pi śrutisāma-
rthyāt || 33 ||>

somasāmātharvaṇaṃ vetyātharvaṇaṃ paśukāmayajñe kuryāt somasāmābhicarataḥ || 9.4.34 ||
<9.4.34 maśakaḥ paṭhati somasāmātharvaṇaṃ veti tatkimayaṃ tulyavibhāṣā
atha viniviṣṭavibhāṣeti so'yamācāryo viniveśaṃ kalpayati yadā
paśukāmaḥ syāt tadāsminnātharvaṇaṃ kuryyāt abhicarataḥ somasāma
kuryyāt || 34 ||>

bṛhatīsampannāḥ dakṣiṇāḥ paśukāmasya || 9.4.35 ||
<9.4.35 paśukāmasya bṛhatīsampannāḥ dakṣiṇāḥ syuḥ ṣaḍviṃśadakṣarā bṛha-
tīti || 35 ||>

iṣuṇābhicarato vyākhyātau || 9.4.36 ||
<9.4.36 abhicarata etau vighanau iṣuṇa vyākhyātau iṣoryovidhiruktaḥ
sa sarvo'pi bhavatīti || 36 ||>

sandaṃśavajrau ca || 9.4.37 ||
<9.4.37 sandaṃśavajrau ca kratū iṣuṇā vyākhyātau || 37 ||>

rājānaṃ sandaṃśenābhicarej janapadaṃ vajreṇa || 9.4.38 ||
<9.4.38 rājānaṃ sandaṃśena kratunā abhicaret janapadaṃ vajreṇa || 38 ||>

rājānam abhicaran vyatyāsam enau prayuñjīta || 9.4.39 ||
<9.4.39 rājānamabhicaran enau sandaṃśavajrau vyatyāsaṃ prayuñjīta vyatyāsaḥ
sandaṃśaṃ kṛtvā vajraṃ vajraṃ kṛtvā sandaṃśaṃ anena nyāyena || 39 ||>

jyotiṣṭomenaivāntato yajeta śāntyarthaḥ śāntyarthaḥ || 9.4.40 ||
<9.4.40 etābhyāṃ sandaṃśavajrābhyāmiṣṭvā jyotiṣṭomena yajeta śānyarthaḥ
nanu maśakenoktaṃ klṛpto jyotiṣṭomaḥ śāntyartha iti ucyate tatra sandaṃśa-
vajrāvanadhikṛtyoktaṃ iha sandaṃśavajrāvadhikṛtau ataḥ punarāha || 40 ||>

iti navamasya caturthī kaṇḍikā |

atha pañcamī kaṇḍikā |

paurṇamāsīdīkṣāmāsāpavargī ahīnāḥ || 9.5.1 ||
<9.5.1 uktā ekāhāḥ sāmpratamahīnā vivakṣitāḥ teṣāṃ paribhāṣā-
mārabhyate paurṇamāsīdīkṣetyādinā paurṇamāsyāṃ dīkṣitvā māsenāpa-
vargo yeṣānta ime paurṇamāsīdīkṣāmāsāpavargā iti apavargaḥ
samāptiḥ ahīnā iti vyāvahārikī saṃjñā trikāṇḍo yajñaḥ ekāhā-
hīnāḥ matrāṇīti ayaṃ niścayaḥ jyotiṣṭomātirātrādayaḥ ete
sarve paurṇamāsīdīkṣāmāsāpavargāśceti kecittu pralobhanāṃ kurvanti
ye māsāpavargāste paurṇamāsīdīkṣā iti māsāpavargā tayā paurṇamāsī-
dīkṣātvamupapadyata iti ke punarmāsāpavargā ityucyate ye sutyābhyu-
ccayinaste māsāpavargā iti vakṣyati ekatriṃśe'hani yajñapuchaṃ triṃśe
vā sutyābhyuccaya iti sūtraṃ kṛtvā vayantu brūmaḥ ye ca sutyābhyuccayino
ye ca na sarveṣāmahīnaśabdaḥ sāmānyaḥ śrutiprāmāṇyāt jyotiṣṭomā-
tirātrādārabhya yāvatpauṇḍarika iti ucyate yadi ca ye sutyābhyucca-
yinaḥ teṣu paurṇamāsīdīkṣatā māsāpavargatā ceṣṭābhaviṣyat na śeṣeṣu
vidhirārapsyeta asmin kāle dīkṣā iyatyaśca dīkṣopasada iti yena
punarviśeṣeṇa vidhirārabhyate tena ca manyāmahe sarveṣāmayaṃ sāmānyo
vidhiriti || 1 ||>

teṣāṃ dvādaśopasadaḥ || 9.5.2 ||
<9.5.2 teṣāmahīnānāṃ dvādaśopasadaḥ syuḥ teṣāmiti nirdeśaḥ kriyate
anyatrāsmāt samāhṛtyānādeśa iti iha punaḥ kimanādeśa iti na
pratītiḥ anādeśāgrahaṇāt sāmānyasya vidherviśeṣakasya ca vikalpaḥ
prāpnoti jamadagnipañcaśāradīyādivat tena teṣāmityārabhyate teṣāmeva
paurṇamāsīdīkṣāṇāṃ māsāpavargāṇaṃ dvādaśopasadaḥ syuḥ anyatra yathā-
deśameveti apare punarbruvate anādeśagrahaṇavikalpa eveti || 2 ||>

ṣaḍ iti dhānañjapyaḥ || 9.5.3 ||
<9.5.3 dhānañjapya ācārya āha ṣaḍupasadaḥ syuriti || 3 ||>

ekatriṃśe'hani yajñapucchaṃ triṃśe vā || 9.5.4 ||
<9.5.4 yajñapucchamatirātraḥ seyaṃ viniviṣṭaviṣayā vibhāṣā triṃśini
māse ekatriṃśe'hani yajñapucchaṃ syāt ekonatriṃśini triṃśe evaṃ paurṇa-
māsyāṃ dīkṣitasya paurṇamāsyāmeva yajñapucchaṃ bhavati || 4 ||>

sutyābhyuccaye dīkṣā prati hrāsaḥ || 9.5.5 ||
<9.5.5 upasadāṃ niyamaḥ kṛtaḥ dvādaśa ṣaḍiti vā sutyāsvapi niyataviṣaya
eva tatsutyopasatsu śeṣeṇa dīkṣā bhavati dvirātraprabhṛtiṣu sutyābhyucca-
yena pratisutyaṃ dīkṣāṇāṃ hrāsaḥ syāt || 5 ||>

sarve 'tirātrā ahīnā dvirātraprabhṛtayaś cāhargaṇā aśvamedhād anye sahaśradakṣiṇāḥ prāk catūrātrebhyaḥ || 9.5.6 ||
<9.5.6 sarvaśabdo niravaśeṣavācī sarve'tirātrā ahīnāḥ siddhe sati
vidhyantaramārabhate dvirātrādayaścāhargaṇāḥ sarve'hīnā aśvamedhādanye
sarve sahasradakṣiṇāḥ prākcatūrātrebhyaḥ sarvagrahaṇaṃ kimarthamiti cet
ucyate ye'pyahīnakāṇḍena santyatirātrāḥ yathā keśavapanīyasākamedha-
vyuṣṭidvirātrādayaśceti ye cānye śākhāntaradṛṣṭāḥ santyatirātrādayaḥ sarve
sahasradakṣiṇā iti kaḥ punarviśeṣa āhīnikye yadā dīkṣākālo'pi
prativiśiṣṭaḥ dakṣiṇā api rātriviśeṣe pṛthak samāmnāyāntaratayā
nivṛttā tadāhīnikye sati ko viśeṣaḥ syāditi ucyate upasada-
stāvadāhīnikyaḥ syuḥ ṣaṇṇāṃ sambhavo'sti evaṃ kṛtvā nidānakāro'pi
siddhamahīneṣvityupakramya keśavapanīyaprakaraṇamāha prācīnastoma uttaraḥ
ityevamadhikṛtya athāpīdaṃ dvitīyaṃ yajñasthānaṃ yadahīno dvitīyo varṇaḥ
kṣatriya iti || 6 ||>

tatprabhṛtīnāṃ bhūyasyaḥ sutyābhyuccayena || 9.5.7 ||
<9.5.7 yaditi pūrvanirdeśaḥ catūrarātraprabhṛtīnāṃ bhūyasyaḥ sahasrā dakṣiṇāḥ syuḥ
sutyābhyuccayena yathā yathā sutyā varddhayeran tathā tathā dakṣiṇā varddha-
yeran kaḥ punarupajanaḥ syāditi ucyate dvau nyāyau dṛṣṭau ekastrai-
rātrikaḥ prativināśo dṛṣṭaḥ trayastriṃśacca trīṇi ca śatāni prathame'hani
deyāstathā dvitīye tathā tṛtīye tathānukāravacane atha caturthādi-
ṣvapi pratisutyaṃ aparonyāyaḥ yathā dīyamānāsu pauṇḍarīke ayuta-
mupapadyate tathopajanaṃ kuryyāditi pañcaviṃśaṃ śataṃ sahasrañcopajana iti
ekā evamayutotpattiḥ pauṇḍarika iti || 7 ||>

tāḥ samaṃ sarveṣvahaḥsu vibhājaṃ dadyāt || 9.5.8 ||
<9.5.8 vibhajya vibhajya vibhājam || 8 ||>

samānupapattāv uttame 'hani bhūyiṣṭhāḥ || 9.5.9 ||
<9.5.9 yatra samapravibhāgonopapadyate tatra uttame'hani bhūyiṣṭhā dadyāt
yāḥ samaṃ vibhāgaṃ nopapadyeran, tāḥ sarvā uttame'hani dadyāt || 9 ||>

ayutam ekādaśarātre dadyāt || 9.5.10 ||
<9.5.10 ekādaśarātre pauṇḍarīke ayutaṃ dadyāt nanu tatkimidamārabhyate
yadā prayutameva śrutaṃ tatra ucyate, pravibhāgārthamārabhyate || 10 ||>

nava nava pūrveṣv ahaḥsu śatāni sahasram uttame || 9.5.11 ||
<9.5.11 navanavaśatāni pūrveṣvahaḥsu prathamādiṣu yāvaddaśamamiti uttame
ekādaśe sahasraṃ dadyāt tatra hi yaddaśamamadhikaṃ śataṃ tatra samaṃ pravi-
bhāgaṃ karttumekādaśasu ahaḥsu nava nava bhavanti ekāvaśiṣyate sā utta-
me'hani dīyate evaṃ pravibhāgo mābhūdityata āha yadyevaṃ nava nava pūrveṣva-
haḥsu śatānīti ukte sahasramavaśiṣyate taduttama eva dāsyate tatkimi-
damārabhyate sahasramuttama iti ucyate uttame'hani dvādaśāhe upajana-
nyāyena dakṣiṇāvibhāgāḥ prāptāḥ tāṣu prāptāsvāha sahasramuttama iti
ucyate naitadyuktaṃ pradhāne jñāpakajñāpitā dakṣiṇā iti na yuktā janyāḥ
praviṣṭā dvāreṇa sucinānāhatāḥ tasmādatra pratyahaṃ sahasraṃ dadyāt
dakṣiṇā pravādamātraṃ bhavati sahasrāṇyāditsatāmiti || 11 ||>

aptoryāmṇi kṛtā garbhāḥ kalpena || 9.5.12 ||
<9.5.12 aptoryāmṇi paṭhati viśvajitāni pṛṣṭhānāṃ garbhā iti || 12 ||>

rathantaraṃ vā pṛṣṭham || 9.5.13 ||
<9.5.13 bhavatyaptoryāmṇi vāśabdo vikalpārthaḥ || 13 ||>

tasya sthāne bārhataṃ vājajit || 9.5.14 ||
<9.5.14 tasya rathantarasya sthāne yatprakṛte'toryāmṇi bṛhatyāṃ kalpitaṃ
tasya sthāne bārhataṃ vājajit syāt bṛhatyāṃ bhavaṃ bārhataṃ tasya grahaṇaṃ
kriyate anyatrāpi rathantaraṃ kalpakena bṛhatā rathantarasthāne bārhataṃ
vājajit syāt yathā caturviṃśe caturviṃśamarathantarapṛṣṭhaṃ vā bṛhadanu-
ṣṭupkamiti || 14 ||>

bṛhadvāravantīye uttare pṛṣṭhe || 9.5.15 ||
<9.5.15 etasmin kalpe bṛhadvāravantīye uttare pṛṣṭhe syātāṃ tṛtīya-
caturthe || 15 ||>

kāleyasyarkṣu vāravantīyam || 9.5.16 ||
<9.5.16 kāleyasyarkṣu vāravantīyaṃ syāt caturthaṃ pṛṣṭham || 16 ||>

tasya sthāne pūrvam || 9.5.17 ||
<9.5.17 tasya vāravantīyasya sthāne atiriktastotreṣu pūrvaṃ vāravantīyaṃ
syāt || 17 ||>

samaṃ tasya ca kāleyam || 9.5.18 ||
<9.5.18 samaṃ tasya sthāne yadbṛhatyāṃ kalpitaṃ tasya sthāne kāleyaṃ syāt
caśabdo vikalpānukarṣaṇārthaḥ || 18 ||>

pārthasyauśanam || 9.5.19 ||
<9.5.19 pārthasya sthāne mādhyandināntyamauśanaṃ syāt || 19 ||>

ta eva garbhāḥ pṛṣṭheṣu || 9.5.20 ||
<9.5.20 pṛṣṭheṣu ta eva garbhāḥ syuḥ ye maśakenoktāḥ || 20 ||>

vaiśvajitā nyājyānyājyeṣu garbhān kuryād iti dhānañjapyaḥ ṣāṣṭhikāny ukthāny uktheṣu || 9.5.21 ||
<9.5.21 aparaṃ vikalpaṃ dhānañjapya ācārya āha maśakaklṛpte'ptoryāmṇi
vaiśvajitā nyāyānyājyeṣu garbhān kuryyāditi viśvajiti bhavāni vaiśva-
jitāni ṣāṣṭhikāni utthānyuktheṣu garbhān kuryyāditi ṣaṣṭhe'hani
bhavāni ṣāṣṭhikāni aparaḥ pakṣaḥ || 21 ||>

yathaivārṣeyakalpena kṛtam iti śaucivṛkṣiḥ || 9.5.22 ||
<9.5.22 śaucivṛkṣirācārya āha yathaivārṣeyakalpena kṛtaṃ vidhānaṃ tathaiva
sthāt avadhāritamiti aparaḥ pakṣaḥ || 22 ||>

jyotiṣṭome vātirātre 'tiriktastotrāṇy ādadhyāt ṣoḍaśimatīti śāṇḍilyaḥ || 9.5.23 ||
<9.5.23 śāṇḍilya ācārya āha yathā maśakena klṛptaṃ tathaiva svāt athavā
jyotiṣṭome vātirātre ṣoḍaśimati atiriktastotrāṇi kuryyāt
ṣoḍaśimatīti aṣoḍaśiko jyotiṣṭomo'tirātro'pi ityajyoti-
ṣṭomo'pītyeva jñāpayati || 23 ||>

ta eva garbhāḥ pṛṣṭheṣu yajñāyajñīyaṃ ca bṛhadgarbham || 9.5.24 ||
<9.5.24 ta eva garbhā maśakoktāḥ syuḥ yajñāyajñīyañca bṛhadgarbhaṃ syāt caśabda
evamapi sūtrakārasya kalpaṃ darśayati api vā sarvāṇyāvarttāni vaiśva-
jitairāvarttibhiḥ garbhavanti kuryyāt tatra bṛhatsañcarate tasya vairūpaṃ
vidhṛtyā iti || 24 ||>

iti navamasya pañcamī kaṇḍikā |
646
atha ṣaṣṭhī prakāśa |

trirātrāṇāṃ prathame 'hani vaṣaṭkāribhyo dadyāt grāvastute ca || 9.6.1 ||
<9.6.1 trirātre sahasraṃ śrutaṃ dakṣiṇāḥ tāḥ prativibhāgaṃ praviśiṣṭo-
vibhāga ucyate uktam aśvamedhādanye sahasradakṣiṇā iti tat ye'śva-
medhādanye trirātrāsteṣāmayaṃ dakṣiṇapravibhāga ucyate trirātrāṇāṃ
prathame'hani vaṣaṭkāribhyo dadyāt hotṛmaitrāvaruṇabrāhmaṇachaṃsipotṛ-
neṣṭrachāvākāgnīdhrebhyogrāvastute ca prathama eva dadyāt sā ca mātrā vakṣyate
yasya yāvatī deyā || 1 ||>

chandogebhya uttame || 9.6.2 ||
<9.6.2 uttame'hani chandogebhyo dadyāt || 2 ||>

madhyama itarebhyaḥ || 9.6.3 ||
<9.6.3 ye anuktāstebhyo madhyame'hani dadyāt || 3 ||>

śatam ekaikasmai madhyataḥ kāribhyo dadyāt || 9.6.4 ||
<9.6.4 ekaikasmai madhyataḥ kāribhyo hotrādibhyo mahartvigbhyaḥ śataṃ śataṃ
dadyāt || 4 ||>

pañcāśatam ardhinībhyaḥ || 9.6.5 ||
<9.6.5 arddhinībhyo hotrādibhyaḥ pañcāśataṃ pañcāśataṃ dadyāt ekaikasmā
iti prakṛtam arddhinya uktāḥ arddhinyastṛtīyinyaḥ pādinyaḥ iti || 5 ||>

tṛtīyinīnāṃ viṃśatiṃ potre tathā neṣṭre || 9.6.6 ||
<9.6.6 tṛtīyinīnāṃ hotrāṇaṃ viṃśatiṃ potre dadyāt tathā neṣṭre viṃśatiṃ
dadyādityetaduktaṃ bhavati || 6 ||>

triṃśatam itarābhyām āgnīdhrāya ca pādinīnām || 9.6.7 ||
<9.6.7 itarābhyāṃ tṛtīyinībhyāṃ hotrābhyāṃ triṃśataṃ dadyāt āgnīdhrāya ca
pādinīnāṃ triṃśatameva dadyāt || 7 ||>

navonnetre daśetarābhyām || 9.6.8 ||
<9.6.8 pādinīnāmunnetre nava dadyāt itarābhyāṃ pādinībhyāṃ daśa daśa
dadyāt || 8 ||>

anvahaṃ tūnnetre samaṃ dadyāt || 9.6.9 ||
<9.6.9 yāstakrāḥ unnetre nava dakṣiṇāstā eva vibhajyānvahaṃ dadyāt tisra-
stisraḥ || 9 ||>

daśa sadasyāya prathame 'hani saptatiṃ dvitīye viṃśatiṃ tṛtīye || 9.6.10 ||
<9.6.10 sadasyāya prathame'hani daśa dadyāt dvitīye'hani saptatiṃ dadyāt
tṛtīye viṃśatiṃ dadyāt || 10 ||>

daśa daśārṣeyapravādibhyo ya uktā brāhmaṇena || 9.6.11 ||
<9.6.11 ārṣeyapravādibhyo daśa daśa dadyāt ye brāhmaṇenoktāḥ ya ārṣeyo
vidvānityevamādayaḥ, vidvānavidvānityetasmin saṃśaya āha || 11 ||>

anūcānā pūrvayor ahnor ananūcāna uttame || 9.6.12 ||
<9.6.12 vidvāṃsau pūrvayorahnoravidvānuttame || 12 ||>

daśaśataṃ śiṣyante tā ṛtvigabhyo dadyāt prasarpakebhyo vā || 9.6.13 ||
<9.6.13 daśādhikaṃ śatameva śiṣyate dakṣiṇanāṃ tāḥ sarvebhyo ṛtvigbhyo
vibhajya dadyāt prasarpakebhyo vā dadyāt || 13 ||>

sahasratamīṃ madhyame 'hani brahmaṇa āgnīdhrāya ca || 9.6.14 ||
<9.6.14 sahasrasya pūraṇī sahasratamī tāṃ sahasratamīṃ madhyame'hani brahmaṇe
dadyāt āgnīdhrāya ca dadyāt uktam athaiṣā dvidevatyā trirūpā brahmaṇo
dve tṛtīye tṛtīyamagnīdhra iti kāni punastāni rūpāṇītyucyate ||14||>

śuklaṃ kṛṣṇaṃ rohitam ity asyā rūpāṇi || 9.6.15 ||
<9.6.15 śuklādīni asyāḥ sahasratamyāḥ trīṇi rūpāṇi || 15 ||>

daśakalā brahmaṇe pañcāgnīdhrāyaikā mamety apākurvīta || 9.6.16 ||
<9.6.16 tāṃ sahasratamīṃ ṣoḍaśadhā kalaśo vibhajya yajamāno daśa kalā
brahmaṇe pañcāgnīdhrāya ekā mama ityapākaraṇaṃ kurvīta || 16 ||>

tām anyayā gavā niṣkrīya dakṣiṇe 'syāḥ karṇe gonāmāni japitvā goṣv api sṛjeta || 9.6.17 ||
<9.6.17 tāṃ sahasratamīṃ yajamānaḥ anyayā gavā niṣkrīya dakṣiṇe asyā
goḥ karṇe gonāmāni japitvā kāmyāsītyetadādīni anyāsu goṣvapi
sṛjeta || 17 ||>

jyotiṣṭomavidhir anantarāmnānāt dvādaśāhabhūtasya syāt || 9.6.18 ||
<9.6.18 iha brāhmaṇaṃ kṛtsnaṃ jyotiṣṭomavidhimāmnāyānantaraṃ dādaśāha-
vidhimāmanati tato dvādaśāhānantaraṃ punarekāhādau punarjyoti-
ṣṭomavidhiṃ samāmanati tata ekāhān samāpyāhīnānāmādau punarjyo-
tiṣṭomavidhimāmanati tatrāyaṃ saṃśayaḥ kimayaṃ jyotiṣṭomavidhiḥ ana-
ntarāmnānāt dvādaśāhabhūtasyaiva jyotiṣṭomasya bhavati uta svatantrasya
jyotiṣṭomasyeti kiṃ punaretasyāñcintāyāḥ prayojanamiti cet ucyate
yadi tāvaddvādaśāhabhūtasyaiva jyotiṣṭomasya syāt tadā uttarayorāmnā-
yayordravyāntaraṃ kalpayitavyam atha punaḥ sārvatrikaḥ tataḥ punarāmnāye
prayojanaṃ vaktavyam etasmin saṃśaye'yamācāryyaḥ śāstramārabhate jyoti-
ṣṭomavidhirityādinā jyotiṣṭomasyāsau vidhiḥ dvādaśāhabhūtasya
syāditi kiṃkāraṇam anantarāmnānāditi yasmādanantaro dvādaśāha
āmnātaḥ || 18 ||>

talliṅgadarśanāc ca yathā pṛṣṭhānām || 9.6.19 ||
<9.6.19 kiñcānyat dvādaśāhikaliṅgadarśanāt thāl prakāravacane yathā
pṛṣṭhānāṃ yathā stomānāñca || 19 ||>

punarāmnānāccāhīnaikāhādau || 9.6.20 ||
<9.6.20 kiñcānyat yasmāccāhīnaikāhādau punarjyotiṣṭomavidhirāmnātaḥ
tasmāt dvādaśāhabhūtasya syāditi || 20 ||>

nānā prakaraṇavattu coditānāmānantaryāt sambandho na syād yathopahavyarttapeyayoḥ || 9.6.21 ||
<9.6.21 natvevaṃ syāt tuśabdaḥ pūrvapakṣavyāvarttakaḥ yaduktaṃ dvādaśāhabhūtasya
syāditi tatra nānā pṛthak tasmin svasmin prakaraṇe coditānāṃ
krameṇa ānantaryyāt sambandho na syāt nahyānantaryaṃ sambandhakāraṇaṃ
yathā upahavyasya ca ṛtapeyasya ca prakaraṇavaccoditayorna sambandho bhava-
tyānantaryyāt || 21 ||>

liṅgagrahaṇaṃ cānyārthena yathā ṣaṣṭhe 'hani śakvarīṇām  || 9.6.22 ||
<9.6.22 atha yaduktaṃ talliṅgadarśanāccetyatra brūmaḥ liṅgagrahaṇaṃ anyārthena
kṛtaṃ kiñcidevārthamuddiśyānyantadarthena kṛtaṃ yathā ṣaṣṭhe'hani śakvarīṇāṃ
grahaṇaṃ kṛtaṃ mṛjyamānaḥ suhasyeti simānāṃ rūpaṃ samānaṃ vai simānāñca
rūpaṃ revatīnāñca simābhyo hyadhirevatyaḥ prajāyanta iti || 22 ||>

śeṣavidheḥ punarāmnānam || 9.6.23 ||
<9.6.23 atha yaduta punarāmnānāccāhīnaikāhādāvityatra brūmaḥ śeṣasya
vidheḥ punarāmnānaṃ na sarvasya śeṣavidheriti sambandhalakṣaṇā ṣaṣṭhī kaḥ
punaḥ śeṣavidhiriti ucyate pratisavanaṃ tāvat stomavinyāsaḥ trivṛtpañca-
daśau prātaḥsavanamiti tasya navatiśataṃ stotrīyā iti saṃsthādeśaḥ
tasya dvādaśaṃ śataṃ dakṣiṇā iti dakṣiṇāniyamaḥ tathā ahīnādau
trivṛdbahiṣpavamānamityata ārabhya pratistotraṃ stomavinyāsaḥ ati-
rātreṇeti saṃsthācodanā ṛddhikāmaphalacodanā etadarthaṃ punarāmnā-
nam || 23 ||>

iti navamasya ṣaṣṭhī kaṇḍikā |

<<0670>> śrautasūtre |
śratha saptamo kaṇḍikā |

tasmin svatantre 'hīnarātriḥ syād aviśeṣeṇa hyahīneṣu codyate || 9.7.1 ||
<9.7.1 tasmin jyotiṣṭome'tirātre svatantre nāṅgabhūte āhīnikī rātriḥ
syāt yasmādaviśeṣeṇa ahīneṣu codyate hiśabdaḥ kāraṇopadeśārthaḥ
sarve'tirātrā ahīnā iti || 1 ||>

prākṛtī tv eva syād adhikṛtyāmnānāt || 9.7.2 ||
<9.7.2 prākṛtī tveva syāt prākṛtau bhavā prākṛtī tuśabdaḥ pakṣāntara-
nivṛttaye yaduktamāhīnikī syāditi tanna evaśabdo'vadhāraṇārthaḥ
naivāhīnikī syāt kiṃkāraṇam adhikṛtyāmnānāt yasmādadhikṛtya
jyotiṣṭomaṃ sā rātrirāmnātā || 2 ||>

aviśeṣacodanā śeṣe yathā caturavattam || 9.7.3 ||
<9.7.3 atha yaduktamaviśeṣeṇa hyahīneṣu codyata iti tatrocyate aviśeṣa-
codanā śeṣe syāt sarvastomādiṣu yathā caturavattaṃ sarvatrāviśeṣeṇa
bhavati pañcāvattantu bhṛgūṇāmiti taccaturavattvaṃ bhṛguṇāviśeṣeṇa bhavati
evamaviśeṣacodanā jyotiṣṭomaśeṣe bhavati || 3 ||>

etenoktam oṃkārasya pratyāmnānaṃ vācā rathantare || 9.7.4 ||
<9.7.4 etena nyāyenoktamākhyātam oṅkārasya pratyāmnānaṃ vācā rathantare
aviśeṣacoditaṃ sarveṣāṃ sāmnāmoṅkāreṇodgīthādānantadrathantare pratyā-
nātaṃ vācā vāgityādeyamiti || 4 ||>

samuccayas tu nānārthatvāt prastāvaśāntyarthā hi vāgudgīthāder oṃkāraḥ || 9.7.5 ||
<9.7.5 tuśabdaḥ pūrvapakṣanivṛttyarthaḥ yaduktamoṅkāro vācā nivarttitaḥ
tatra samuccayaḥ syādvāgoṅkārayoḥ kasmāt nānārthatvāt vākprayogaḥ
prastāvaśāntyarthaḥ udgīthāderoṅkāraḥ śāntyarthaḥ kathaṃ punarvāgoṅkārayoḥ
śāntyarthateti ucyate evaṃ brāhmaṇamāha vajreṇa vā etat prastotod-
gātāramabhipravarttayati yadrathantaraṃ prastauti samudrakaṃ tarhyodgāyet
vāgityādeyaṃ vāgvai samudraḥ samudramevāntardadhātyahiṃsāyā iti tat
yat vajreṇābhipravarttanaṃ tasyaṃ vācā samudrabhūtāyāṃ antarddhānaṃ kriyate
ahiṃsārthaṃ oṅkārastūdgīthādeḥ śāntyarthaḥ prastutaṃ vai sāmāvasīdati
tadudgātauṅkāreṇa viṣṭanoti tatprasutaṃ sāmāvasīyamānamudgātauṅkāreṇa
kṣipati tadevaṃ nānārthatvāt vāgoṅkārayoḥ samuccayaḥ syāt ubhayoḥ
kriyā || 5 ||>
vāk tu pūrvam evaṃ yathārthapratyāsattiḥ || 9.7.6 ||
<9.7.6 evaṃ vāgoṅkārayorekatra samuccayībhūtayoḥ kasya pūrvaṃ prayogo'stvi-
tyata āha vāk tu pūrvaṃ syāt evaṃ kriyamāṇe yadarthaṃ vāk prayujyate
so'rthaḥ pratyāsannataro bhavati prastāvānantaraṃ vāci kriyamāṇa-
yām || 6 ||>

uttarā vā jaghanyavidher ācārāc ca || 9.7.7 ||
<9.7.7 uttarā vā vāk syāt yasmādādita ārabhya stotrāṇām
oṅkāreṇa pravṛttamudgīthādānaṃ vācā jaghanyavidhānaṃ rathantare kiñcā-
nyat samācāraśca dṛśyate ācāraḥ pāramparyyamavichinnaḥ loke'pi
brahmaṇa ādānamoṅkārapūrvakameva bhavati tasmādoṅkāra eva pūrvamuttara-
kālā vāk || 7 ||>

ekastomeṣu vaidatrirātre ca svastomā rātriḥ syāt tathā sandhir ubhayath hy avikāreṇa vartate || 9.7.8 ||
<9.7.8 iha trivṛtātirātreṇa brahmavarcasakāmo yajetetyārabhya catura
ekastomānāmanati tathā trayastrivṛto tirātrāḥ sarve ṣoḍaśimanta
iti vaidatrirātre śrutiḥ tatrāyaṃ saṃśayaḥ kimayamahaḥstomo vidhīyate
bhūyastvādakṛtsnasaṃyogaḥ rātriryathāklṛptastomaiva athavā kṛtsnasaṃyogāt
sarātrikāṇyahāni tatstomānyeveti etasmin saṃśaye ācāryyaḥ
śāstramārabhate ekastomesviti ekastomeṣu caturṣu vaidatrirātre ca
svastomārātrirbhavet yathā sandhiḥ svastomakaḥ kaḥ punaḥ rātreḥ svasto-
maka iti ucyate svajātitaḥ pañcadaśī rātristrivṛtsandhiriti || 8 ||>

parāktvaṃ ca trivṛto 'nyatra sandher nopapadyate trivṛtātirātreṇeti ca viśeṣacodanā || 9.7.9 ||
<9.7.9 atha vyāvṛttaḥ pakṣaḥ yaduktamekastome vaidatrirātre ca svastomā
rātriḥ syāditi tathā sandhiriti tatra trivṛtātirātreṇeti tvaviśeṣa-
codanā nāyaṃ viśinaṣṭi ahastrivṛtāṃ svastomā rātristathā sandhiriti
kṛtyāha trivṛteti || 9 ||>

vṛttyapekṣā cādeśena vidyate yathā ṣoḍaśaṃ prathamaṃ rātriṣāmeti || 9.7.10 ||
<9.7.10 yaduktamubhayaṃ hyavikāreṇa varttata ityatra brūmaḥ ādeśe vṛtyapekṣā
na vidyate ādeśo hi balavān yathā ṣoḍaśaṃ prathamaṃ rātriṣāmeti
ādeśena sāmānyāvṛttiḥ pratyāmnātā || 10 ||>

arthoktiḥ sandhāv āvāpaḥ || 9.7.11 ||
<9.7.11 yaduktaṃ parātkañca trivṛto'nyacca sandhernopapadyata ityatrāpyarthoktaḥ
āvāpaḥ syāt ko'rthaḥ parāktvañca || 11 ||>

abhyāso vā || 9.7.12 ||
<9.7.12 abhyāso vā syāt arthokta eva kathamarthoktaḥ na hi parāktvaṃ
śrutaṃ sandhau trayastṛcācoditāḥ teṣāṃ stomavaśena parāktvaṃ kṛtaṃ ihāpi
stomavaśenābhyāsaḥ kriyatāṃ || 12 ||>

brāhmaṇam ājyadohānām agnim upanidhāya stuvata iti hotur dhiṣṇye 'gniṃ dhārayeyuḥ prathame 'hani yaṃ madhyandina ānayeyuḥ || 9.7.13 ||
<9.7.13 ājyadohānāṃ brāhmaṇamagnimupanidhāya stuvata iti tatrāyaṃ saṃśayaḥ
kasmin deśe tadupanidhānaṃ kutaścāgnirāharttavya iti ata āha hetu-
rdhiṣṇye'gniṃ dhārayeyuḥ prathame'hani yaṃ madhyandine dhiṣṇyaviharaṇa āna-
yeyuḥ yāvadājyadohakāla iti tatra hyārbhave ājyadoham || 13 ||>

prātaḥsavana uttarayor ahnoḥ || 9.7.14 ||
<9.7.14 dvitīyatṛtīyayoḥ prātaḥsavane dhiṣṇyapraviharaṇāya yamānayeyuḥ
taṃ dhārayeyuḥ yāvadājyadohakāla iti tayorhi madhyandine ājya-
dohe || 14 ||>

stotravelāyām enaṃ prajvalayeyuḥ || 9.7.15 ||
<9.7.15 stotravelāyāmenamagniṃ prajvalayeyuḥ sarveṣvahaḥsu || 15 ||>
tam anumantrayetāgnir asi vaiśvānaro namas te 'stu mā mā hiṃsīr iti || 9.7.16 ||
<9.7.16 tamagnimanumantrayetodgātā prajvalitamagnirasīti mantreṇa yathā
sūcitena || 16 ||>

iti navamasya saptamo kaṇḍikā |


atha aṣṭamī kaṇḍikā |

sahasrapoṣakāmaḥ śabalīhomaṃ kurvīta || 9.8.1 ||
<9.8.1 gargatrirātrasyānantaraṃ śabalīhomasya brāhmaṇam tasya vidhāna-
mucyate sahasrapoṣaṃ kāmayate sahasrapoṣakāmaḥ yaḥ kāmayate sahasraṃ
mama poṣaḥ syāditi sa śabalīhomaṃ kurvīta kiṃ tatsahasraṃ paśūnāmitya-
pare varṇayanti sahasrapoṣakāma iti sahasraṃ bibhṛyāditi pūrva evatvarthaḥ
kathaṃ gamyate vakṣyati prathamataścettu śvā gardabho vā prativāśyeta na paśū-
nāmāśāstīti vidyāditi tena paśukāmasyeti sutarāmupapadyate || 1 ||>

nātrirātrayājīti śāṇḍilyas trirātro vā etāṃ pradāpayatīti hy āha || 9.8.2 ||
<9.8.2 śāṇḍilya ācārya āha na atrirātrayājī śabalīhomaṃ
kurvīta yasmādbrāhmaṇaṃ sambandhaṃ darśayati trirātro vā etāṃ pradāpaya-
tīti || 2 ||>

yaḥ kaś ca sahasrapoṣakāma iti dhānañjapyaḥ || 9.8.3 ||
<9.8.3 dhānañjapya ācārya āha yaḥ kaśca sahasrapoṣakāmaḥ syāt
trirātrayājī atrirātrayājī vā śabalīhomaṃ kurvīteti nāsya
trirātro nimittaṃ kāmo nimittam || 3 ||>

vasante prathamāyāṃ pūrvapakṣasya keśaśmaśrūṇi vāpayitvāhataṃ vasanaṃ paridhāyānantarhite sthaṇḍile dvādaśarātrīr adhaḥ śayīta taptaṃ kṣīraṃ piban || 9.8.4 ||
<9.8.4 vasante prathamāyāṃ pūrvapakṣasyeti niyamaḥ keśaśmaśrūṇi vāpayitvā-
hataṃ vasanaṃ paridhāya ahatam abhuktapūrvam anantarhite sthaṇḍile
āstaraṇenāstṛte dvādaśarātrīradhaḥ śayīta brāhmaṇaṃ dvādaśarātrīradhaḥ
śayīteti tatrāstaraṇe prāpte sūtrakāra āhvānantarhi te sthaṇḍila iti
brāhmaṇaṃ taptaṃ pibanniti tatkintaptamiti tadgavyaṃ nirdiṣṭaṃ so'yamācārya
āha kṣīramiti || 4 ||>

nityābhyāhito 'syāgnir āvasathe syāt || 9.8.5 ||
<9.8.5 asyāvasathe'gnirnityābhyāhitaḥ syāt na jāgarayet dvādaśā-
hāni || 5 ||>

nainam anyaḥ suhṛdaḥ praiṣakṛto 'nupraviśet || 9.8.6 ||
<9.8.6 enaṃ karmiṇaṃ suhṛt yaḥ syāt praiṣakṛt evainamanupraviśet nānyaḥ
kaścit praiṣakṛdanye suhṛdaḥ syāt || 6 ||>

alpavyāhārī ca syāt || 9.8.7 ||
<9.8.7 alpavyāhārī ca bhavet nāsadbahu bhāṣet || 7 ||>

adūragāmī || 9.8.8 ||
<9.8.8 na ca dūraṃ yāyāt avaśyakāryyārthaṃ vā samidarthaṃ vā || 8 ||>

dvādaśyā upavyuṣaṃ parisamuhyāgniṃ paristīryaudumbara idhmaḥ syāt sruk sruvā ca tathā camasas tasmāddadhimadhusapir iti sruveṇa sruci gṛhṇīyāc caturgṛhītam aṣṭagṛhītaṃ vā || 9.8.9 ||
<9.8.9 dvādaśyā rātrerūpavyuṣam uṣārātreraparaḥ kālaḥ vigatā uṣā vyuṣā
vyuṣāyāḥ samīpe upavyuṣaṃ parisamuhyāgniṃ paristīryya parisamūhana-
paristaraṇe siddhe audumbaraḥ idhmaḥ syāt udumbarasya vikāraḥ audu-
mbaraḥ sruksruvau ca audumbare dārave syātāṃ tathā camasaḥ audu-
mbaraḥ syāt tathā camasa iti kimarthaṃ sruksruvacamasāñceti vaktavye
ucyate vakṣyatyayaṃ tasmāddadhimadhusarpiriti sruveṇa sruci gṛhṇīyā-
dityetadarthaṃ pṛthak camasagrahaṇañcamantyasminniti camasaḥ tasmāccamasā-
ddadhimadhusarpirityetāni dravyāṇi saṃyutāni sruveṇa sruci gṛhṇīyāt
caturgṛhītamaṣṭagṛhītaṃ vā || 9 ||>

tajjuhuyācchabaliḥ samudro 'sīti || 9.8.10 ||
<9.8.10 taditi nirdeśaḥ yadi caturgṛhītaṃ yadyaṣṭagṛhītaṃ tajjuhuyāt
śabaliḥ samudro'sītyetadādinā yajuṣā yathāmnātena uktaṃ mantravidhi-
ścādigrahaṇeneti || 10 ||>

svāhākāraṇottarām || 9.8.11 ||
<9.8.11 tathaiva gṛhītvā caturgṛhītamaṣṭagṛhītaṃ vā uttarāmāhutiṃ svāhā-
kāreṇa juhuyāt || 11 ||>

sruci yaḥ śeṣaḥ syāt taṃ camasa ānīya prāśnīyāt || 9.8.12 ||
<9.8.12 tasya dravyasya yaḥ śeṣaḥ syāt ācamya taṃ camase kṛtvā prāśnīyāt
|| 12 ||>

prakṣālya srukssruvau camasaṃ ca nidadhyāt || 9.8.13 ||
<9.8.13 sthāpayet || 13 ||>

tatra vānuprahared iti śāṇḍilyāyanaḥ || 9.8.14 ||
<9.8.14 śāṇḍilyāyana ācārya āha kṛtārthatvāt sruksruvacamasānāṃ
prakṣālyāsminnevāgnau prakṣipediti || 14 ||>

prāṅ vodaṅ vā grāmān niṣkramya yatra grāmyasya paśor nāśṛṇuyāt tad araṇyaṃ paretya darbhastambam ālabhya śabali śabalīti triḥ paramakaṇṭhena krośet || 9.8.15 ||
<9.8.15 sruksruvacamasānnidhāyāgnau vā pratikṣipyānantaraṃ prāṅvodaṅvā
grāmānniṣkramya yasmin deśe grāmyasya paśoḥ śabdaṃ na śṛṇuyāt tadaraṇyaṃ
paretya gatvā darbhastambamālabhya śabaliśabalītyanena kṛtarūpeṇa mantreṇa
triḥparamakaṇṭhena krośet āhvāyet parameṇa svareṇeti na tasmātpara-
taro'nyaḥ syāt || 15 ||>

yad anyacchuno gardabhād vā prativāśyeta samṛddhaṃ karmeti vidyāt || 9.8.16 ||
<9.8.16 tasminnāhvāne kriyamāṇe kṛte vā śuno vā gardabhādvā yadanyat
sarvaṃ prativāśyeta samṛddhaṃ karmeti jānīyāt || 16 ||>

evam ātṛtīyaṃ saṃvatsarātyāsam aprativāśyamāne kurvīta || 9.8.17 ||
<9.8.17 evamanena prakāreṇa ātṛtīyaṃ saṃvatsarātyāsaṃ saṃvatsaraṃ kṣiptvā kurvī-
ta uktaṃ yadi na prativāśyeta saṃvatsareṇa punarāhvayediti || 17 ||>

prathamataś cet tu śvā gardabho vā prativāśyeta na paśūnām āśāstīti vidyāt || 9.8.18 ||
<9.8.18 yadi prathamataḥ śvā gardabho vā na prativāśyeta saṃvatsare punarāhvayet
yadi prativāśyeta na paśūnāmāśāstīti vidyāt || 18 ||>

ātṛtīyaṃ cāprativāśyamāne || 9.8.19 ||
<9.8.19 ātṛtīyaṃ yāvat tṛtīyaṃ karmeti tāvadanyasminna prativāśyamāne
sa tena paśūnāmāśāstīti vidyāt || 19 ||>

śāntir vāmadevyaṃ śāntir vāmadevyam || 9.8.20 ||
<9.8.20 ante karmaṇaḥ śāntyarthaṃ vāmadevyaṃ gāyet samṛddhe cāsamṛddhe ca nityaṃ
vāmadevyagānam || 20 ||>

iti navasya aṣṭamī kaṇḍikā |


atha navamī kaṇḍikā |

rājāśvamedhena yajeta || 9.9.1 ||
<9.9.1 sabalihoma uktaḥ sāmpratamaśvamedha ucyate sahyanantaraṃ tasyāmnānaḥ
rājā prāptābhiṣekaḥ kṣattriyaḥ pṛthivīśvaraḥ aśvamedha iti karmaṇo nāma-
dheyam aśvamedhena yajeteti vidhāyakaṃ vākyam || 1 ||>

tasyopāyo yathā mahāvrate gautamīyam || 9.9.2 ||
<9.9.2 tasyāśvamedhasya upāyaḥ upagamanamupāyaḥ yathā yena prakāreṇa mahā-
vrate gautamīyaṃ vidhānam amāvāsyāyāṃ dīkṣitvetyetadādi || 2 ||>

upasadas tv asyāhīnikyaḥ || 9.9.3 ||
<9.9.3 tisra upasado vratasyaikāhikasya gautamīyena ṣaḍvā dvādaśa veti
prāpta āha upasadastvasyāhīnikya iti ṣaḍvā dvādaśa vopasadaḥ syuḥ iti
upasatpakṣaṃ nivartayati || 3 ||>

dīkṣitvāśvam utsṛjet śvetaṃ kṛṣṇamaṇḍalam akṣṇo rūpaṃ yo javena sampannaḥ || 9.9.4 ||
<9.9.4 dīkṣitvā yajamānaḥ niyamaṃ gṛhītvā yadetadvratāvalambanādi dī-
kṣaṇīyāyāmiṣṭāvāsamāptestasyā etat sarvaṃ kṛtvānuṣṭhīyāśvamutsṛjet
aśvasyotsargavidhānamādhvaryave dṛṣṭaṃ śvetaṃ kṛṣṇamaṇḍalaṃ śvetamiti varṇa-
nirdeśaḥ kṛṣṇaṃ maṇḍalaṃ yasya śarīre etadakṣṇo rūpam uktaṃ prajāpatervā
yattatparāpatattadaśvo'bhavaditi yo javena sampannaḥ syāt java-
tirgatyarthaḥ śīghragatitama ityarthaḥ || 4 ||>

tam anāvartayanto digbhyaḥ saṃvatsaraṃ rakṣitvā rājakraye badhnīyuḥ || 9.9.5 ||
<9.9.5 tamevaṃlakṣaṇamaśvaṃ kāmataścarantaṃ anāvartayanto rakṣeyuḥ digbhyaḥ
saṃvatsaraṃ somasya rājñaḥ kraye badhnīyuḥ atha digbhya iti kimartham
ucyate digbhya anāvartayanto rakṣeyuḥ viṣamebhyaśca śvabhrebhyaḥ parvatādi-
bhyaśca āvartayeyuḥ atha kraya ityukte rājagrahaṇaṃ kimarthaṃ rājakraya iti
ucyate etadādi darśayati sarvakarmasu pratyakṣaṃ somamupalabhya dīkṣeta
pratinidhinā ārambho na syāditi || 5 ||>

grīṣma upakrameti dhānañjapyaḥ || 9.9.6 ||
<9.9.6 dhānañjapya ācārya māha grīṣme ārabhyeteti || 6 ||>

vasanta iti śāṇḍilyaḥ || 9.9.7 ||
<9.9.7 śāṇḍilya ācārya āha vasante upakrameteti grīṣme vasanta iti
kālanirddeśaḥ || 7 ||>

caitravaiśākhayor anyatarasya saptamyām aṣṭamyāṃ vā madhyataḥ kāriṇa ṛtvijo brahmaudanaṃ bhojayitvā tebhyaḥ pṛthak sahasrāṇi dadyāt || 9.9.8 ||
<9.9.8 caitravaiśākhayoranyatarasya caitravaiśākhasya vā saptamyāntithāvaṣṭamyāṃ
vā yajamāno madhyataḥ kāriṇa ṛtvijo hotrādhvaryubrahmodgātṝn brahmau-
danaṃ bhojayitvā brahmaudanaḥ siddhaḥ adhvaryyave tebhyo mahartvigbhyaḥ
pṛthagekaikasmai sahasrāṇi dadyāt uktaṃ saṃkhyāmātre ca dakṣiṇa gāva iti
atha pṛthakgrahaṇaṃ kimarthamiti cet ucyate sahasrāṇīti bahuvacana-
sāmarthyāt siddhe ucyate triprabhṛtibahutvāt sahasrāṇītyukte tribhya
ārabhya aniyamaḥ sahasrāṇāṃ syāt so'yaṃ niyamārthamārabhate pṛtha-
giti caturṇāmiti || 8 ||>

pauṣṇyām iṣṭau vitatāyāṃ saṃsthitāyāṃ vāśvam utsṛjet taṃ tayaivāvṛtā rakṣeyuḥ || 9.9.9 ||
<9.9.9 tenaiva vidhinā rakṣeyuḥ yathoktena dīkṣitvā'śvamutsṛjedityetasmin
kalpe pūṣā devatā asyeti pauṣṇī tasyāṃ pauṣṇyāmiṣṭau vitatāyāṃ
prārabhyāyāṃ saṃsthitāyāṃ samāptāyāṃ vāśvamutsṛjet tantayaivāvṛtā rakṣeyuḥ
|| 9 ||>
tisra iṣṭayaḥ sāvitryo bhavanti tāsu saṃsthitāsu dakṣiṇata āhavanīyasya hiraṇmaye kūrce prāṅmukha āsīno yajamānaḥ saṃvatsaram ahar ahar hotuḥ pāriplavam ācakṣāṇasya śṛṇuyāt || 9.9.10 ||
<9.9.10 anantaramaśvotsarjanāt tisra iṣṭayaḥ sāvitryo bhavanti savitā
devatā āsāmiti sāvitryaḥ tāsu saṃsthitāsu samāptāsu āhavanīyasya
dakṣiṇe pradeśe hiraṇmaye kūrce sauvarṇe pīṭhe prāṅmukha āsīno yaja-
mānaḥ saṃvatsaramaharahaḥ ahanyahani pāriplavamākhyānaṃ hoturācakṣā-
ṇasya śṛṇuyāt || 10 ||>

hiraṇyakaśipuni brahmodgātā codaṅmukhau || 9.9.11 ||
<9.9.11 sauvarṇe kaśipuni brahmā udgātā ca pṛthak udaṅmukhāvāsīnau
saṃvatsaramevāharaharhotuḥ pāriplavamācakṣāṇasya śṛṇuyāt hiraṇyakaśi-
puni sauvarṇe vicitre amale || 11 ||>

śataṃ hotre dadyāt daśādhvaryave || 9.9.12 ||
<9.9.12 tatpāriplavaṃ śrutvā yajamānaḥ śataṅgāḥ hotre dadyāt daśādhvaryave
|| 12 ||>

sahasraṃ vā hotre śatam adhvaryave kiṃciccetarābhyām || 9.9.13 ||
<9.9.13 itarābhyāṃ brahmodgātṛbhyāṃ kiñciddadyāt kiñcicchabdo'niyame
vāśabdaḥ ubhayakalpārthaḥ || 13 ||>

tasya devavratāni yathā rājasūye || 9.9.14 ||
<9.9.14 tasya yajamānasya pāriplavaṃ śṛṇvataḥ saṃvatsaraṃ devavratāni bhavanti
yathā rājasūye unmṛhnītānāplavamāna ityetadādīni || 14 ||>

saṃvatsarād ūrdhvam aśvaṃ baddhvā dīkṣeta || 9.9.15 ||
<9.9.15 pāriplavākhyānike saṃvatsare prāpte tasmādūrddhvaṃ badhvā aśvamedhāya
dīkṣeta niyamaṃ gṛhṇīyāt || 15 ||>

tad ahar etāny ṛtvija āsanāni yathāsvaṃ hareran || 9.9.16 ||
<9.9.16 tadahastasminnahani etānyāsanāni hiraṇyakapipuprabhṛtīni yathāsvaṃ
gṛhṇīyuḥ yadyasya yathāsvaṃ tasminneva kāle darśayati yathā teṣāṃ sarveṣāṃ
pṛthak hiraṇyakaśipuprabhṛtyāsanānīti || 16 ||>

tasya dvādaśa dīkṣā dvādaśopasadaḥ sarveṣām ahnāṃ bahir bahiṣpavamānaiḥ stuvīran || 9.9.17 ||
<9.9.17 uktam ahīnabahiṣpavamānaiḥ sadasī stuvīran prathamādahno'nya-
treti so'yamatra viśeṣa ārabhyate sarveṣāmeteṣāmahnāṃ bahirbahiṣpava-
mānaiḥ stuvīranniti atha sarvagrahaṇaṃ kimarthaṃ bahuvacanātsiddhe bahiṣpava-
mānairiti ucyate ubhayoḥ kalpayoḥ saṃvatsaradīkṣe dvādaśadīkṣopa-
sade ca || 17 ||>

madhyame 'hany aśvasya vāladhim ālabhya bahiṣpavamānaṃ sarpeyuḥ || 9.9.18 ||
<9.9.18 madhyame'hani aśvasya bāladhim ālabhya gṛhītvā bahiṣpavamānaṃ
sarpeyuḥ bālā asmindhīyanta iti bāladhiḥ || 18 ||>

sarpatsu yajamāna udgātāraṃ brūyāt udgātar apa tvā vṛṇe śatena ca niṣkeṇa cāśvoma udgāsyatīti || 9.9.19 ||
<9.9.19 sarpatsu bahiṣpavamānaṃ yajamāna udgātāraṃ brūyāt udgātarapa tvā
vṛṇe śatena ca niṣkeṇa ca apavṛṇe tvā gavāṃ śatena ca sauvarṇena ca
niṣkeṇa cakāreṇa kṛtaparimāṇena aśvo ma udgāsyatīti || 19 ||>

aśvam āstāvam ākramayya vaḍavāṃ darśayeyuḥ || 9.9.20 ||
<9.9.20 evamutkvāthānantaram aśvamāstāvamākramayya vaḍavāṃ darśayeyuḥ || 20 ||>

tāṃ yadābhikranded atha yajamāna udgātāraṃ brūyād udgātar upa tvā hvaye śatena caiva niṣkeṇa ca tvam eva ma udgāsyasīti || 9.9.21 ||
<9.9.21 tāṃ vaḍavāṃ aśvam ābhimukhyena yadā krandet śabdaṃ kuryyāt
athānantaraṃ yajamānaḥ udgātāraṃ brūyāt udgātarupa tvāhvaye śatena
caiva niṣkena ca tvameva ma udgāsyasīti || 21 ||>

udañcam aśvam utkramayyāstāva upaviśyod‌gātāśvavratena stuyād abhivājī viśvarūpa ity etāsu || 9.9.22 ||
<9.9.22 udaṅmakhamaśvantasmādāstāvādutkramayya nītvā āstāve upa-
viśyodgātā aśvavratena sāmnā ātmanā stuyāt abhivājī viśvarūpa
ityetāsvṛkṣu udgātṛgrahaṇaṃ itarayornivṛtyartham || 22 ||>

hiraṇyakaśipuny āsīno bahiṣpavamānena stutvā sa eva taddharet || 9.9.23 ||
<9.9.23 astāve hiraṇyakaśipuni āsīno bahiṣpavamānena stutvā sa
evodgātā gṛhṇīyāditi āsanam evaśabdaḥ kriyate vacanāt gṛhṇīyā-
diti || 23 ||>

iti navamasya navamo kaṇḍikā |

atha daśamī kaṇḍikā |

yā patnīnāṃ priyatamā yajamānasya sā vāvātā rājaputrī || 9.10.1 ||
<9.10.1 yā patnīnāṃ priyatamā yajamānasya patnīnāṃ priyatamā rājaputrī
rājaduhitā kṣatriyā tasyāḥ sāṃvyavahārikī saṃjñā vāvāteti saṃvyava-
hāraṃ vakṣyati brahmā vāvātāmabhimethediti || 1 ||>

anapacitā parivṛktī || 9.10.2 ||
<9.10.2 yajamānasya yā anapacitā patnī syāt apūjitā tasyāḥ sāṃ-
vyavahārikyeva saṃjñā parivṛktīti vakṣyati udgātā parivṛktīmabhimethe-
diti || 2 ||>

saṃjñapteṣu paśuṣu hotrābhimethite brahmā vāvātām abhimethed ūrdhvām enām ucchrayatād girau bhāraṃ harann ivāthāsyai madhyame jatu śīte vāte punarniveti nirdiśet || 9.10.3 ||
<9.10.3 saṃjñapteṣu paśuṣu śamitrā sarveṣu hotrābhimethite sati brahmā vāvā-
tāmabhimethet ūrddhvāmenāmucchrayatādityetadādinā yathodiṣṭena abhi-
methanaṃ nāma tadākrośanamabhimethanam asaṃyatayā vācā mantravatyā
uktipratyuktiḥ || 3 ||>

śatam asyā rājanyānāṃ duhitaro 'nucaryyaḥ syus tās taṃ pratyabhimetheyur ūrdhvam enam ucchrayatād girau bhāraṃ harann ivāthāsya madhyame jatu śīte punarniveneti nirdiśeyuḥ || 9.10.4 ||
<9.10.4 śatam asyā vāvātāyāḥ rājanyānāṃ kṣatriyāṇāṃ duhitaraḥ
anucaryyaḥ anugāminyaḥ syuḥ tāstaṃ brahmāṇaṃ pratyabhimetheyuḥ pratibrūyuḥ
ūrddhvamenamucchrayatādityetadādinā yathāsūtritena mantreṇa || 4 ||>

udgātā parivṛktīm abhimethed yad asyā aṇuhodbhyā aṇusthūlam upātasan muṣkau yad asyā ejato gośaphe śakulā viveti nirdiśet || 9.10.5 ||
<9.10.5 udgātā parivṛktīṃ yajamānasya patnīmabhimethet yadasyā aṇu-
hodbhyā aṇusthūlamityetadādinā yathāsūcitena mantreṇa || 5 ||>

śatam asyāḥ sūtagrāmaṇīnāṃ duhitaro 'nucaryyaḥ syus tās taṃ pratyabhimetheyur yuṃ devāso lalāmaguṃ prasaṃhṛṣṭinam ājiṣur iti nirdiśeyuḥ sakthnā dediśyate nāryṛtasyākṣibhuvo yatheti || 9.10.6 ||
<9.10.6 asyāḥ parivṛktyāḥ śataṃ sūtagrāmaṇīnāṃ duhitaraḥ anucaryyaḥ
anugāminyaḥ syuḥ sūtāśca te grāmaṇyaśca sūtagrāmaṇyaḥ grāmannayatīti
grāmaṇīḥ tāstamudgātāraṃ pratyabhimetheyuḥ pratibrūyuḥ yaṃ devāso lalāma-
gumityetadādinā yathāsūtritena || 6 ||>

apa upaspṛśya vāmadevyaṃ gītvā tasyaccānujapeyuḥ || 9.10.7 ||
<9.10.7 tadabhimethanaṃ kṛtvā brahmā udgātāraśca vāmadevyaṃ sāma gāyeyuḥ
udgītvā ṛco'syānujapeyuḥ asyābhimethanasyaitacchāntyarthaṃ vāmadevya-
gānam atha tasyeti kimartham ucyate yatra yatra vāmadevyagānamādi-
śyate śākhāntare'pi tatra tatra gītvā tasyarco'nujapeyuḥ || 7 ||>

svāhākṛtibhiḥ śvarite pūrveṇa sada upaviśya brahmodyaṃ vadeyuḥ || 9.10.8 ||
<9.10.8 svāhākṛtayo nāma paśuprajayājeṣu taiḥ karmaṇi kṛte hotra-
dhvaryubhiḥ sadasaḥ pūrte pradeśe brahmodyaṃ vadeyuḥ brahmodyaṃ vakṣyati kiṃ tadbra-
hmodyam || 8 ||>

hotrādhvaryuṇā cokte brahmā pṛcched udgātāraṃ pṛcchāmi tvā citayaṃ devasakha yad yat tvam atra manasānuvettha yeṣu viṣṇus triṣu padeṣv aṣṭa yeṣu viśvaṃ bhuvanam āviveśeti || 9.10.9 ||
<9.10.9 hotrādhvaryuṇā ca ukte brahmodye brahmā pṛcchedugātāraṃ pṛcchāmi
tvācitayaṃ devasakhetyetadādi yathāsūcitaṃ praśnam || 9 ||>

taṃ prati brūyād api teṣu triṣu padeṣv asmin yeṣu viṣṇus triṣu padeṣv aṣṭa yeṣu viśvaṃ bhuvanam āviveśa sadyaḥ paryemi pṛthivīṃ dyām utemām ekenāṅgena divo asya pṛṣṭham iti || 9.10.10 ||
<9.10.10 taṃ brahmāṇaṃ prati brūyādudgātā api teṣu triṣu padeṣvasminnetadādi
yathāsūtritaṃ prativacanam || 10 ||>

udgātā pṛcched brahmāṇaṃ kiṃ svid antaḥpuruṣa āviveśa kāny antaḥpuruṣe arpitāny etad brahmann upabalihāmahe tvā kiṃ svin nas tvaṃ prativocāsy atreti || 9.10.11 ||
<9.10.11 udgātā brahmāṇaṃ pṛcchet kiṃsvidantaḥpuruṣa āviveśetyetadādi
yathāsūcitaṃ praśnam || 11 ||>

taṃ prati brūyāt pañcasv antaḥpuruṣa āviveśa tāny antaḥ puruṣe arpitāny etat tān pratimanvāno asmin na māyayā bhavasy uttaro mad iti || 9.10.12 ||
<9.10.12 tamudgātāraṃ prati brūyādbrahmā pañcasvantaḥpuruṣa āviveśetyetadādi
yathāsūtritena prativacanena || 12 ||>

sarve yajamānaṃ pṛccheyuḥ pṛccāmas tvā param antaṃ pṛthivyāḥ pṛcchāmo yatra bhuvanasya nābhiḥ pṛcchāmas tvā vṛṣṇo aśvasya retaḥ pṛcchāmo vācaḥ paramaṃ vyometi || 9.10.13 ||
<9.10.13 sarve brahmodyavaktāro yajamānaṃ pṛccheyuḥ pṛcchāmastvā paramantaṃ
pṛthivyā iti yathāsūcitaṃ praśnam || 13 ||>

tān prati brūyād iyaṃ vediḥ paro antaḥ pṛthivyā ayaṃ yajño bhuvanasya nābhir ayaṃ somo vṛṣṇo aśvasya reto brahmāyaṃ vācaḥ paramaṃ vyometi || 9.10.14 ||
<9.10.14 tān sarvān prati brūyāt yajamānaḥ iyaṃ vediḥ paro antaḥ
pṛthivyā ityetadādi yathāsūtritena prativacanena || 14 ||>

tasya dakṣiṇāḥ sahasraṃ prathame 'hani dadyāt tathottame || 9.10.15 ||
<9.10.15 tasya aśvamedhasya dakṣiṇā ucyante prathame'hani sahasraṃ dadyāt
tathottame sahasrameva dadyāt paribhāṣitamidaṃ saṃkhyāmātre ca dakṣiṇā-
gāva iti tasya grahaṇamanekān vikalpānasya vakṣyante tasya tasya
ca syāt || 15 ||>

madhyame 'hany ekajanapade yad abrāhmaṇānāṃ vittaṃ syāt tat dadyāt || 9.10.16 ||
<9.10.16 ayaṃ rājānekajanapadeśvarastadekasmin janapade'brāhmaṇānāṃ vittaṃ
syāt tat dadyāt janapadāḥ pañcālāḥ kuravo matsyāḥ sūrasenīyāḥ
cedyamālavādayaḥ || 16 ||>

vijitasya vā madhye yajeta || 9.10.17 ||
<9.10.17 athavā na kevalaṃ pṛthivīśvaro rājāśvamedhena yajeta maṇḍale-
śvaro'pi yajeta yo yasya deśo vijitaḥ syāt sa tasya madhye
yajeta || 17 ||>

iti navamasya daśamo kaṇḍikā |
atha ekādaśī kaṇḍikā |

prācīṃ hotre diśaṃ dadyāt dakṣiṇāṃ brahmaṇe 'dhvaryave pratīcīm udīcīm udgātre yad anyakṣetrāc ca puruṣebhyaś cety ubhayor vicārayoḥ || 9.11.1 ||
<9.11.1 dakṣiṇā ucyante aśvamedhe vihitā pṛthivī dakṣiṇā śrūyate
tadyadi tāvatpṛthivīśvaraḥ sākṣāt pṛthivīmeva dadyāt caturddhāṃ kṛtvā
yo nyāyo vakṣyate atha maṇḍalīkaḥ syāt yasya deśasyeśvarastasya madhye
yajamāno madhyame'hani hotre prācīndiśaṃ dadyāt dakṣiṇāṃ brahmaṇe
dadyāt adhvaryave pratīcīṃ dadyāt udgātre udīcīṃ dadyāt yadanyakṣe-
trācca puruṣebhyaśceti bhūpuruṣavarjamityetaduktaṃ bhavati bhūmiśca na deyā
puruṣaśca puruṣaśabdena jātigrahaṇaṃ yat tatra rājagāmibhogaphalaṃ
dadyādityetaduktaṃ bhavati bhūmiśca na deyā ubhayorvicārayoretat
asmiṃśca kalpe yaccoktaṃ madhyame'hanyekajanapade yadabrāhmaṇānāṃ vittaṃ
syāt tat dadyāditi tatra ca || 1 ||>

yāvad vā brūyur neto bhūya icchāma iti || 9.11.2 ||
<9.11.2 aparo vikalpaḥ tāvadvā dānaṃ sthāt yāvadbrūyurneto bhūya icchāma
iti tṛptāḥ sma iti || 2 ||>

aṣṭācatvāriśataṃ vā madhyataḥ kāribhyaḥ sahasrāṇi dadyād ekaikasmai caturviśatim ardhinībhyo dvādaśatṛtīyinībhyaḥ ṣaṭpādinībhyaḥ || 9.11.3 ||
<9.11.3 aparaḥ kalpa ucyate aṣṭācatvāriṃśataṃ vā sahasrāṇi madhyataḥ
kāribhyaḥ ekaikasmai dadyāt caturviṃśatimarddhinībhyaḥ caturviṃśati-
sahasrāṇi arddhinībhyo dadyāt ekaikasmā iti varttate dvādaśa tṛtīya-
nībhyaḥ tṛtīyinībhyo hotrābhyo dvādaśasahasrāṇi dadyāt ṣaṭpādi-
nībhyaḥ pādinībhyo hotrābhyaḥ ekaikasmai ṣaṭsahasrāṇi dadyāt uktaṃ
saṃkhyāmātre ca dakṣiṇā gāva iti || 3 ||>

avarārdhyā etāḥ kāmaṃ tu bhūyasīr dadyāt || 9.11.4 ||
<9.11.4 ya ete dakṣiṇavikalpā uktāḥ eteṣāmaṣṭācatvāriṃśādayo
dakṣiṇā avarāḥ sarvanikṛṣṭāḥ bhūyastve bahulaṃ kutaḥ punariyamāśaṅkā
yathā niyamitābhyo na avarārdhyā iti ucyate uktamanena yāvadvā
brūyurneto bhūya icchāma iti tadetasmin vikalpe avarārdhyā evai-
bhyo'pi naiva dadyāt avarārdhyā etāḥ || 4 ||>

tasya vikalpāḥ || 9.11.5 ||
<9.11.5 tasya aśvamedhasya vikalpā varttiṣyanta iti vākyaśeṣaḥ || 5 ||>

etāny eva pañcadaśastomāny ahāni kalpayet sa patantako 'śvamedhaḥ || 9.11.6 ||
<9.11.6 etānyeva prathamakalpitānyahāni pañcadaśastomavikṛtāni kalpa-
yet sapatantako'śvamedhaḥ śrutyantaradṛṣṭaḥ aśvamedhagrahaṇaṃ kimarthamiti
ucyate na tatkarmāntaraṃ draṣṭavyam aśvamedhavicāro'śvamedhena yajeta
yo'sau prakṛto'śvamedhaḥ saṃvatsaramaśvasya cāraṇakālaḥ sa vikalpyate || 6 ||>

māsam aśvaṃ cārayitvaitena yajeta || 9.11.7 ||
<9.11.7 arddhamāsamaśvaṃ cārayitvā etena patantakena yajeta || 7 ||>

jyotiṣṭomo vai tasyātirātras tṛtīyam ahaḥ syāt tena māsam || 9.11.8 ||
<9.11.8 jyotiṣṭomo vā atirātraḥ etasya patantakasya || 8 ||>

gaur vā tena trīn || 9.11.9 ||
<9.11.9 gaurvātirātrastṛtīyamahaḥ syāt tena yajamānastrīnmāsānaśvaṃ
cārayet || 9 ||>

āyar vā tena ṣaṭ || 9.11.10 ||
<9.11.10 āyurvātirātra etasya patantakasya tṛtīyamahaḥ syāt tena yaja-
mānaḥ ṣaṇmāsānaśvaṃ cārayet || 10 ||>

prākṛtasya vaiteṣām ahnāṃ kiṃcit tṛtīyam ahaḥ syāt || 9.11.11 ||
<9.11.11 prākṛtasyāśvamedhasya vā eteṣāṃ jyotiṣṭomādīnāṃ yathoddiṣṭānāṃ
trayāṇāṃ kiñcidekaṃ tṛtīyamahaḥ syāt || 11 ||>

viśvajidabhijidvratāptoryamāṇāṃ vātirātrāṇām eva || 9.11.12 ||
<9.11.12 atha vā prākṛtasyaiva viśvajidādīnāṃ yathoddiṣṭānāṃ kiñcit tṛtīya-
mahaḥ syāt atirātrāṇameva || 12 ||>

teṣāṃ stomacodanaiva syāt yathā catuṣṭomasarvastomayos trirātreṣu ca tantravilopo na vidyate || 9.11.13 ||
<9.11.13 teṣāṃ jyotiṣṭomādīnāmaptoryāmāntānāṃ stomacodanaiva syāt na
dravyacodanā yathā catuṣṭomasarvastomayoḥ pratyakṣaśiṣṭayoḥ stomacoda-
nāmātraṃ bhavati evameteṣāṃ stomacodanāmātraṃ syāt kiṃ kāraṇaṃ
yasmāt trirātreṣu tantravilopo na vidyate || 13 ||>

svatantrās tv eva syuḥ kṛtalakṣaṇā hi purastāc codyante pratyakṣavikārāt stomacodanā catuṣṭomasarvastomayoḥ || 9.11.14 ||
<9.11.14 atha yaduta yathā catuṣṭomasarvastomayoḥ pratyakṣaśiṣṭayoḥ stoma-
codanāmātraṃ bhavati evameteṣāṃ stomacodanāmātraṃ syāt kiṃ kāraṇaṃ
yasmāt trirātreṣu ca tantravilopo na vidyata iti tanna natvevaṃ syāt
tuśabdaḥ pūrvapakṣanivṛttyarthaḥ yaduktaṃ teṣāṃ stomacodanaiva syāditi
tanna svatantrā eva syuḥ kiṃ kāraṇaṃ yasmāt purastāt kṛtalakṣaṇā hi
codyante teṣāṃ kṛtalakṣaṇaṃ na codyamānānāṃ stomacodanāmātraṃ pratī-
yāt atha yaduktaṃ yathā catuṣṭomasarvastomayorityatra brūmaḥ pratyakṣa-
vikārāt catuṣṭomasarvastomayoḥ stomacodanāmātraṃ pratīyate pratyakṣa-
vikāraḥ kṛta eva maśakena || 14 ||>

vacanāt tantravilopo yathā jāmikalpaḥ sarvasvāre || 9.11.15 ||
<9.11.15 atha yaduktaṃ trirātreṣu ca tantravilopo na vidyata ityatra brūmaḥ
tantravilopo vacanādbhavati vacanaṃ balīyaḥ na hi tadasti yadvacanānna
bhavati pratyakṣaśiṣṭatvāt jyotiṣṭomādīnāṃ śrutyantare || 15 ||>

iti navamasya ekādaśī kaṇḍikā |

atha dvādaśī kaṇḍikā |

trayodaśyām aparapakṣasya dīkṣeta jāmadagnāya || 9.12.1 ||
<9.12.1 aśvamedha uktaḥ anantaraṃ vaidatrirātrādayaḥ paribhāṣāsiddhāḥ
sarve yāvajjāmadagna iti, sāmprataṃ jāmadagniviśeṣo vivakṣitaḥ sa
ucyate trayodaśyāmaparapakṣasya dīkṣeta jāmadagnāyeti trayodaśyā-
miti tithinirdeśaḥ aparapakṣasyeti sāmānyavidhiprāptasya pūrvapakṣasya
pratyāmnāyaḥ dīkṣeteti kriyānirdeśaḥ jāmadagmāyeti jāmadagnārthaṃ
tāda caturthī eṣa sūtrārthaḥ jāmadagnena catūrātreṇa yakṣyamāṇa-
strayodaśyāmaparapakṣasya dīkṣeta || 1 ||>

tasya viṃśatir dīkṣā dvādaśopasadaḥ || 9.12.2 ||
<9.12.2 tasya jāmadagnasya viṃśatiḥ dīkṣā dvādaśopasadaḥ syuḥ iha sāmānya-
paribhāṣā paurṇamāsī dīkṣā māsāpavargā ahīnāḥ teṣāṃ dvādaśopa-
sadaḥ ṣaḍiti dhānañjapya iti tadidaṃ sarvavacanāt vikalpyate || 2 ||>

tatropasatsu pṛthagghomān adhvaryur juhuyāt puroḍāśāṃs ta uktā brāhmaṇena || 9.12.3 ||
<9.12.3 tatropasatsu pṛthagghomāḥ puroḍāśāḥ bhavanti uktaṃ jāmadagni-
brāhmaṇe puroḍāśinya upasado bhavantīti tattasmin jāmadagna
upasadiṣṭiḥ pṛthagghomāḥ puroḍāśā bhavanti pṛthakśabdo nānārthavācī
nānā upasadāni pradhānāni pṛthagghomā eva te bhavanti tānadhvaryu-
rjuhuyāt puroḍāśānte brāhmaṇenaivoktāḥ āgneya ekakapāla itye-
tadādayo dvādaśakapālāntāḥ adhvaryugrahaṇaṃ chāndogya āmnānāt
teṣāṃ pavamānādevakoṣṇatusau syātāṃ paurvāhnikyām upasadyāmāpa-
rāhṇikyāñca || 3 ||>

samānadevatau pūrvāhṇāparāhṇayoḥ || 9.12.4 ||
<9.12.4 samānadevatau tulyadevatau puroḍāśau syātāṃ pūrvāhṇikyāmupa-
sadi āparāhṇikyāñca || 4 ||>

agneverhotram ity etatprabhṛtaya eṣā homāḥ || 9.12.5 ||
<9.12.5 agneverhotramityetadādibhiryathāmnātairmantraiḥ anupūrve homā bhavanti
ekaikena mantreṇa ekaikaḥ puroḍāśo hūyate || 5 ||>

tasyāvabhṛthād udetya dvādaśāham iṣṭibhir yajeta || 9.12.6 ||
<9.12.6 tasya jāmadagnasyāvabhṛthādudetya dvādaśāhamiṣṭibhiryajeta tasyeti
punaḥśabdo niyamārthaḥ nāsau sāmānyena vidhinā vikalpite niya-
mārthaḥ tasyaśabdaḥ || 6 ||>

tāsveta eva pratilomāḥ puroḍāśāḥ || 9.12.7 ||
<9.12.7 tāsviṣṭiṣu eta eva puroḍāśā ye upariṣṭāt uktāste syuḥ tenaiva
vidhinā samānadaivatau pūrvāhṇāparāhṇayoriti ayantu viśeṣaḥ prati-
lomā dvādaśakapālādayaḥ ekakapālāntāḥ na mantraiḥ prātilomyam
ayaṃ dīkṣopasanniyamo viṃśatiḥ dīkṣā dvādaśopasada iti sampadarthaḥ
uktaṃ hyasya brāhmaṇe jagatīcchandobhiḥ sampadyata iti na dīkṣābhirupasadbhiḥ
upariṣṭāt dvādaśabhiriṣṭibhiḥ jagatī sampadyate kathaṃ puroḍāśairupasatsu
ca caturviṃśatiranyāsviṣṭiṣu caturviṃśatyeva jagatī sampadyate || 7 ||>

vasiṣṭhasya janitre bhavata iti saṃsarpasya caturthe 'hani bṛhatyanuṣṭubhoḥ pṛthag anupūrvam anukalpayec caturthaś hi janitrasthānam || 9.12.8 ||
<9.12.8 uktaṃ vasiṣṭhasya janitre bhavata iti te kalpayatyācāryyaḥ saṃsarpasya
kratoḥ caturthe'hani bṛhatyanuṣṭubhoḥ pṛthaṅnānā anupūrvam anukalpa-
yet bṛhatyāṃ pūrvam anuṣṭubhi uttaraṃ yasmāccaturthamaharjanitrasya
sthānam || 8 ||>

tayorvikalpaḥ syād ārṣeyakalpena || 9.12.9 ||
<9.12.9 vasiṣṭhasya janitre maśakenānukalpite tayorācāryyakalpena vikalpaḥ
syāt na tayorniyamaḥ || 8 ||>

pañcaśāradīye paśubandhair yajeta saptamyām aṣṭamyāṃ vāśvayujīpakṣeṣu || 9.12.10 ||
<9.12.10 pañca śāradīye viśeṣa ucyate tasmin pañca śāradīye brāhmaṇena
paśava āmnātāḥ saptadaśa pṛśnīnukṣṇaḥ pañcavarṣānityevamādayaḥ teṣāṃ
vidhiviśeṣa ucyate pañcaśāradīye kratau pratisaṃvatsaraṃ paśubandhairyajeta
saptamyām aṣṭamyāṃ vāśvayujīpakṣeṣu || 10 ||>

vatsatarīr evālabherann ukṣṇo visṛjeyuḥ || 9.12.11 ||
<9.12.11 uktaṃ saptadaśa pṛśnīnukṣṇaḥ pañcavarṣān saptadaśa pṛśnīstrivatsā apra-
vītāstān paryagnikṛtān prokṣitānetarā labhante pretarān sṛjantīti
tatrāyaṃ saṃśayaḥ ke'trālabdhavyāḥ ke cotsraṣṭavyā iti tadayamācāryyo
viśiṣṭavatsatarīrevālabherannukṣṇo visṛjeyuḥ yāstatra vatsataryyastā
ālabdhavyāḥ ye ukṣāṇaste utsraṣṭavyāḥ teṣāmālambhanaṃ some bhavi-
ṣyati || 11 ||>

teṣāṃ yāvanto bhreṣam āpadyeraṃs tāvato 'nyān ayajuṣkṛtān api sṛjeyus tathārūpāraṃs tāvadarṣān || 9.12.12 ||
<9.12.12 paṭhitaṃ yadi rudrībhiḥ manyetāgnaye rudravate puroḍāśamaṣṭākapālaṃ
nirūpyāthānyamālabheta ityevamādayobhreṣāḥ paṭhitāḥ anyeṣāṃ cāla-
mbhanaṃ teṣāmutsṛṣṭānāṃ ukṣṇaṃ yāvanto yāvatparimāṇaḥ bhreṣamāpa-
dyeyuḥ tāvantaḥ anyānayajuṣkṛtān akṛtasaṃskārān teṣvapi sṛjeyuḥ
tadrapāste pṛśniḥ citrāḥ apravītāḥ anāmitāḥ navanītavaccitrā rājīvā
padmavaccitrā sāraṅgyovarṇantarāṣadhvastāḥ piśaṅgyo māṃsavarṇāḥ aruṇā
garuḍakapilā bhreṣamāpannāḥ yadrūpāneva yāvadvarṣāstāvadvarṣāneva ca || 12 ||>

ṣaṣṭyāṃ śaradi kārttike māsi yajeta || 9.12.13 ||
<9.12.13 pañcasu saṃvatsareṣu gateṣu yā ṣaṣṭhī śarat tasyāṃ kārttike māsi
pañcaśāradīyena yajeta || 13 ||>

tasya dvādaśopasadaḥ || 9.12.14 ||
<9.12.14 tasya pañcaśāradīyasya dvādaśopasadaḥ syuḥ ṣaḍiti dhānañjapyaḥ
ityetannivarttayati || 14 ||>

tṛtīye ṣaḍrātre pañcamasyāhnaḥ pratyavarohīṇy ukthāni syurr ity ācāryo abhyāsaṃgyo hyatra yathā devānāṃ pañcarātre || 9.12.15 ||
<9.12.15 dvau ṣaḍahau paribhāṣitau kratau ṣaḍaha āyuḥkāmaṣaḍahañca
tṛtīye kiñcidvivakṣitaṃ taducyate tatra paṭhati abhyāsaṅgyaḥ pañcāha
iti tṛtīye ṣaḍrātre pañcamasyāhnaḥ pratyavarohīṇyukthāni syuriti
evamācāryyā manyante kasmāt yasmādatrābhyāsaṅgyaścodyate yathā devānāṃ
pañcarātre tatra pañcame'hani pratyavarohīṇyukthāni tasmādihāpi tathaiva
syāt abhyāsaṅgyātideśāt || 15 ||>

rātrikāritas tatra pratyavaroha iti gautamas trayastriṃśāny eva syur iti || 9.12.16 ||
<9.12.16 gautama ācārya āha devānāṃ pañcarātre pañcame'hani rātrirbhavati
tatkāritastatra pratyavarohaḥ iha punaḥ pañcamamahaḥ ukthasaṃstham eva bhavati
tasmāt tatra trayastriṃśānyeva syuriti yātu pratyavarohasya nimittaṃ
rātriḥ sā viśvajiti kariṣyati tatra pratyavaroho bhaviṣyati || 16 ||>

saptarātrāṇāṃ prathamasyātirātra ekaviṃśāny ukthāni syur jyotiṣṭomapradeśāt jyotiṣṭomapradeśāt || 9.12.17 ||
<9.12.17 saptarātrāṇāṃ prathame paṭhati pṛṣṭhyaḥ ṣaḍaho mahāvratamatirātra iti
tatrāyaṃ saṃśayaḥ mahāvrate kimukthāni vratastomamanuvarttatām athaika-
viṃśastomāni bhavanti etasmin saṃśaye ayamācāryya ārabhate saptadaśa-
rātrāṇāṃ prathamasyātirātra ekaviṃśānyukthāni syuriti yasmāt
jyotiṣṭomapradeśaḥ kriyate tasya jyotiṣṭomo'tirātraḥ ṣoḍaśimāniti
śeṣā ahīnāḥ paribhāṣāsiddhā yāvatpauṇḍarīka iti || 17 ||>

iti navamasya dvādaśī kaṇḍikā |
iti navamaḥ prapāṭhakaḥ samāptaḥ |
